# -*- mode: mandoku-view; -*-
#+TITLE: 春秋纂言
#+DATE: 2015-08-24 22:14:49.395629
#+PROPERTY: ID KR1e0057
#+PROPERTY: BASEEDITION WYG    
#+PROPERTY: JUAN 卷九
<pb:KR1e0057_WYG_016-1a>¶
欽定四庫全書¶
　春秋纂言卷九　　　　　　元　吳澄　撰¶
　　　襄公(名午成公妾定姒之/子在位三十一年)¶
　元年(己丑簡王十四年崩○晉霸悼公周元年○蔡/景二十年○曹成六年○衛獻五年○鄭成十)¶
　　(三年○陳成二十七年○把桓六十五年○宋平/四年○齊靈十年○秦景五年○楚共十九年○)¶
　　(吳夀夢/十四年)¶
　春¶
　　王正月¶
<pb:KR1e0057_WYG_016-1b>¶
　　公即位(襄公生甫四嵗大臣相之/見諸臣而行即位之禮)¶
　　仲孫蔑㑹晉欒黶宋華元衛寗殖曹人莒人邾人¶
　　滕人薛人圍宋彭城(左𫝊曰非宋地追書也於是/為宋討魚石故稱宋彭城降)¶
　　(晉晉人以宋五大夫在彭城者歸寘諸瓠丘齊人/不㑹彭城晉人以為討齊太子光為質於晉榖梁)¶
　　(𫝊曰繫彭城於宋者不與魚石也劉氏曰魚石走/之楚楚子取彭城而封之諸侯為是討之楚已取)¶
　　(彭城矣曷為繫之宋楚子不得取之宋魚石不得/受之楚也師氏曰苟書彭城而不書宋則無以見)¶
　　(魚石之不臣楚子之奬亂/與夫諸侯討叛之功矣)¶
　夏¶
<pb:KR1e0057_WYG_016-2a>¶
　　晉韓厥帥師伐鄭(厥公作屈○左𫝊曰晉韓厥荀/偃帥諸侯之師伐鄭入其郛敗)¶
　　(其徒兵/於洧上)¶
　　仲孫蔑㑹齊崔杼曹人邾人把人次于鄫(鄫公作/合○左)¶
　　(傳曰東諸侯之師次于鄫以待晉師杜氏曰鄫鄭/地在陳留襄邑縣東南高氏曰晉以韓厥已足以)¶
　　(當鄭不欲重勤東諸侯之師故使次/于鄫以震鄭心且備楚師之出也)¶
　秋¶
　　楚公子壬夫帥師侵宋(左𫝊曰晉師自鄭以鄫之/師侵楚焦夷及陳晉侯衛)¶
　　(侯次于戚以為之援楚子辛救鄭侵宋吕留鄭子/然侵宋取大邱孫氏曰楚師侵宋所以救鄭也高)¶
<pb:KR1e0057_WYG_016-2b>¶
　　(氏曰楚不敢敵諸侯之師卒不為動則有以/量楚力所至矣以其無名加兵故書曰侵)¶
　　九月¶
　　辛酉天王崩(蕳王也在位十四年/子泄心嗣是為靈王)¶
　　邾子來朝(高氏曰公雖新立才四嵗爾又/在衰絰之中豈能以禮相接乎)¶
　冬¶
　　衛侯使公孫剽來聘(剽匹妙切○高氏曰剽盖衛/國用事者厥後遂逐衛侯而)¶
　　(自/立)¶
　　晉侯使荀罃來聘(孫氏曰天王崩邾子衛晉之朝/聘皆不臣也高氏曰二國來聘)¶
<pb:KR1e0057_WYG_016-3a>¶
　　(以公新即位故也凡聘必以禮樂相見公在喪中/又遭天王之喪而邾子來朝是時訃未至於諸侯)¶
　　(猶可言也至冬而晉衛二國不廢聘好則諸侯不/臣之罪著矣縱彼未聞訃而來魯亦豈可晏然受)¶
　　(之/乎)¶
　　(經書月二書日一大衍厯正月辛亥小丁卯冬至/二月庚辰大三月庚戌小四月己夘大五月己酉)¶
　　(小六月戊寅大七月戊申小八月丁丑大九月丁/未小辛酉十五日十月丙子大十一月丙午小十)¶
　　(二月乙/亥大)¶
　二年(庚寅靈王元年○晉霸悼二○蔡景二十一○/曹成七○衛獻六○鄭成十四卒○陳成二十)¶
　(八○杞桓六十六○宋平五○齊靈十一/○秦景六○楚共二十○吳夀夢十五)¶
<pb:KR1e0057_WYG_016-3b>¶
　春¶
　　王正月¶
　　𦵏簡王(五月而/𦵏速也)¶
　　鄭師伐宋(左傳曰楚令也高氏曰楚以彭城故令/鄭伐之鄭受制於夷狄而為之伐中國)¶
　　(襄陵許氏曰書伐/宋者積鄭之疚)¶
　夏¶
　　五月¶
　　庚寅夫人姜氏薨(此成公夫/人齊姜也)¶
<pb:KR1e0057_WYG_016-4a>¶
　　六月¶
　　庚辰鄭伯睔卒(睔古困切○左傳曰鄭成公疾/子駟請息肩于晉公曰楚君以)¶
　　(鄭故親集矢於其目非異人任寡人也若背之/是棄力與言其誰䁥我免寡人唯二三子襄陵)¶
　　(許氏曰鄭之託於楚夫豈以中國為終可畔既/䝉其徳遂不可反是以君子貴謀始也澄曰鄭)¶
　　(成公也在位十四年子髠頑嗣是為僖公高氏/曰不書𦵏者以成公背中國故諸侯不㑹其葬)¶
　　(也/)¶
　　晉師宋師衛寗殖侵鄭(左傳曰於是子罕當國子/駟為政子國為司馬晉師)¶
　　(侵鄭諸大夫欲從晉子駟曰官命未改杜氏曰宋/雖非卿師重故叙衛上吕氏曰衛不稱師將尊師)¶
<pb:KR1e0057_WYG_016-4b>¶
　　(少也蘇氏曰鄭雖有畔中國之罪而伐其/喪非禮也澄曰以伐喪故書侵而不言伐)¶
　秋¶
　　七月¶
　　仲孫蔑㑹晉荀罃宋華元衛孫林父曹人邾人于¶
　　戚(左傳曰謀鄭故也孟獻子曰請城虎牢以逼鄭/知武子曰善鄫之㑹吾子聞崔子之言今不來)¶
　　(矣滕薛小邾之不至皆齊故也寡君之憂不唯鄭/罃將復於寡君而請於齊得請而告吾子之功也)¶
　　(若不得請事將在齊吾子之請/諸侯之福也豈唯寡君頼之)¶
　　己丑𦵏我小君齊姜(齊諡也三/月而𦵏速)¶
<pb:KR1e0057_WYG_016-5a>¶
　　叔孫豹如宋(左傳曰通嗣君也杜氏曰/豹於此始自齊還為卿)¶
　冬¶
　　仲孫蔑㑹晉荀罃齊崔杼宋華元衛孫林父曹人¶
　　邾人滕人薛人小邾人于戚遂城虎牢(左傳曰復/㑹于戚齊)¶
　　(崔武子及榺薛小邾之大夫皆㑹知武子之言故/也遂城虎牢鄭人乃成張氏曰虎牢故東虢之邑)¶
　　(也鄭滅為制邑秦漢為成臯東有汜水今孟州有/汜水縣故虎牢城胡氏曰虎牢巖險聞於天下猶)¶
　　(虞之下陽晉之上黨魏之安邑燕之榆闗呉之西/陵蜀之漢樂地有所必據城有所必守而不可以)¶
　　(棄焉者也程子曰鄭有虎牢而不能守故不繫於/鄭也劉氏曰此鄭虎牢也曷為不繫之鄭取之已)¶
<pb:KR1e0057_WYG_016-5b>¶
　　(非鄭之地也陸氏曰諸侯之大夫相與取它國之/邑而城之非正也城之可以安中國息征伐故聖)¶
　　(人許之而不/繫之於鄭也)¶
　　楚殺其大夫公子申(左傳曰公子申為右司馬多/受大國之賂以偪子重子辛)¶
　　(楚人殺之劉氏曰嬰齊也壬夫也申也三人者執/楚國之政公子申賄而專嬰齊壬夫畏其偪而殺)¶
　　(之也襄陵許氏曰著楚/之所以不競於晉也)¶
　　(經書月四書日三大衍厯正月乙巳小壬申冬至/二月甲戌大三月甲辰大閏月甲戌小四月癸夘)¶
　　(大五月癸酉小庚寅十八日六月壬寅大七月壬/申小經六月庚辰在此月九日己丑十八日八月)¶
　　(辛丑大九月辛未小十月庚子大十一月庚午小/十二月己亥大長厯是年閏四月庚寅五月十九)¶
<pb:KR1e0057_WYG_016-6a>¶
　　(日六月亦/無庚辰)¶
　三年(辛夘靈王二年○晉覇悼三○蔡景二十二○/曹成八○衛獻七○鄭僖公髠頑元年○陳成)¶
　　(二十九○杞桓六十七○宋平六○齊靈十/二○秦景七○楚共二十一○呉夀夢十六)¶
　春¶
　　楚公子嬰齊帥師伐呉(左傳曰楚子重伐呉為簡/之師克鳩兹至于衡山使)¶
　　(鄧廖帥組甲三百被練三千以侵呉呉人要而擊/之獲鄧廖其能免者組甲八十被練三百而已既)¶
　　(飲至三日呉人伐楚取駕駕良邑也鄧廖亦楚之/良也君子謂子重於是役也所獲不如所亡楚人)¶
　　(以是咎子重子重病之遇心疾而卒襄陵許氏曰/國政失御大臣相殘又外結呉怨而内為晉讎此)¶
<pb:KR1e0057_WYG_016-6b>¶
　　(共王之所以不振也高氏曰楚始志伐呉呉與鍾/離之㑹故也楚自鄢陵之敗勢稍屈於中國楚畏)¶
　　(中國諸侯倂力謀之而呉乗/其間故先伐呉以張其勢)¶
　　公如晉(左傳曰始朝也高氏曰童子侯不朝王盖/不可接以成人之禮也豈可反朝同列乎)¶
　夏¶
　　四月¶
　　壬戌公及晉侯盟于長樗(左傳曰孟獻子相公稽/首知武子曰天子在而)¶
　　(君辱稽首寡君懼矣孟獻子曰以敝邑介在東表/密邇仇讎寡君將君是望敢不稽首高氏曰移所)¶
　　(以事天子之禮事晉也張氏曰孟獻子魯之賢大/夫尚不知君臣之義春秋諸賢之同病也長樗近)¶
<pb:KR1e0057_WYG_016-7a>¶
　　(晉之地蘇氏曰晉侯修禮於諸/侯故去其國都與公盟于長樗)¶
　　公至自晉(何氏曰上盟不于國都嫌/如晉不得入故以晉至)¶
　　六月¶
　　公㑹單子晉侯宋公衛侯鄭伯莒子邾子齊世子¶
　　光¶
　　己未同盟于雞澤(左傳曰晉為鄭服故且欲修呉/好將合諸侯使士匄告于齊曰)¶
　　(寡君使匄以歲之不易不虞之不戒寡君願與二/三兄弟相見以謀不協請君臨之使匄乞盟齊侯)¶
　　(欲勿許而難為不恊乃盟於耏外公㑹單頃公及/諸侯同盟于雞澤晉侯使荀㑹逆呉子于淮上吳)¶
<pb:KR1e0057_WYG_016-7b>¶
　　(子不至髙氏曰此因城虎牢之故鄭服而同盟而/王臣亦與焉杜氏曰雞澤晉地在廣平曲梁縣西)¶
　　(南任公輔曰按地譜一名雞丘張氏曰今洺州永/平縣晉悼公始合諸侯而儕王官於諸侯俾同㰱)¶
　　(血與桓公首止葵丘異矣故書諸侯㑹不再/言雞澤而己未同盟例之於新城同盟之書)¶
　　陳侯使袁僑如㑹(左傳曰楚子辛為令尹侵欲於/小國陳成公使袁僑如㑹求成)¶
　　(晉侯使和組父告于諸侯啖氏曰不召而自来也/高氏曰陳自辰陵之盟而即楚凡十有八年矣晉)¶
　　(屢爭鄭而不爭陳者非不爭陳也得鄭則亦得陳/者也今聞鄭伯受盟故俾大夫來求成于晉以其)¶
　　(本非召㑹而自來来/又後時故書如㑹)¶
　　戊寅叔孫豹及諸侯之大夫及陳袁僑盟(榖梁傳/曰諸侯)¶
<pb:KR1e0057_WYG_016-8a>¶
　　(盟大夫又相與盟是大夫張也雞澤之㑹諸侯始/失政矣啖氏曰諸侯既盟袁僑乃至故使大夫别)¶
　　(與之盟也孫氏曰諸侯既盟而袁僑至無盟可也/諸侯盟大夫又盟諸侯始失政也至湨梁之盟曰)¶
　　(大夫而不復言諸侯之大夫則政在大夫矣胡氏/曰陳久叛中國不堪楚之侵欲然後求盟于晉悼)¶
　　(公立已四年其從晉不亦晩乎悼公盍亦増修德/政而謂袁僑曰諸侯之盟事畢矣而吾子始來若)¶
　　(再刑牲歃血要質鬼神是瀆也吾子以帝王之胄/習於禮義害楚之政背夷即華此諸侯之願寡君)¶
　　(之欲也雖微盟誓天地鬼神實照臨之其唯同心/糾逖王慝厚禮遣之使往報焉足矣奚必汲汲使)¶
　　(大夫盟/之哉)¶
　秋¶
<pb:KR1e0057_WYG_016-8b>¶
　　公至自㑹¶
　冬¶
　　晉荀罃帥師伐許(左傳曰許靈公事楚不㑹于雞/澤知武子帥師伐許張氏曰荀)¶
　　(罃悼公之賢大夫也偶見陳人之服不能輔悼公/益修德以保陳陳固則許何患其不来今遽帥師)¶
　　(以問罪於許規模欲速/宜其幷陳不能保也)¶
　　(經書月二書日三大衍厯正月己巳小丁丑冬至/二月戊戌大三月戊辰小四月丁酉大壬戌二十)¶
　　(六日五月丁夘大六月丁酉小己未二十三日七/月丙寅大經六月戊寅在此月八月丙申小九月)¶
　　(乙丑大十月乙未小十一月甲子大十二月甲/午小長厯六月七月朔同戊寅亦不在六月)¶
<pb:KR1e0057_WYG_016-9a>¶
　四年(壬辰靈王三年○晉覇悼四○蔡景二十三○/曹成九○衛獻八○鄭僖二○陳成三十卒○)¶
　　(杞桓六十八○宋平七○齊靈十三○/秦景八○楚共二十二○呉壽夢十七)¶
　春¶
　　王三月¶
　　己酉陳侯午卒(成公也在位三十年子溺嗣是為/哀公高氏曰陳成公既為雞澤之)¶
　　(㑹則是國已/變於夏矣)¶
　夏¶
　　叔孫豹如晉(左傳曰報知武子之聘也高氏曰/且為鄫世子故事見五年六年)¶
<pb:KR1e0057_WYG_016-9b>¶
　秋¶
　　七月¶
　　戊子夫人姒氏薨(姒公作弋下定姒同○杜氏曰/成公妾襄公母姒杞姓高氏曰)¶
　　(襄公以夫人/之禮葬之)¶
　　𦵏陳成公¶
　　八月¶
　　辛亥𦵏我小君定姒(杜氏曰逾月而𦵏速高氏曰/死纔二十四日爾襄陵許氏)¶
　　(曰傳載季文子欲不以夫人之禮𦵏定姒而不/得已於人言卒夫人之觀此逾月而𦵏禮畧也)¶
<pb:KR1e0057_WYG_016-10a>¶
　冬¶
　　公如晉(左傳曰公如晉聽政晉侯享公公請屬鄫/晉侯不許孟獻子曰以寡君之密邇於仇)¶
　　(讎而願固事君無失官命鄫無賦於司馬為執事/朝夕之命敝邑敝邑褊小缺而為罪寡君是以願)¶
　　(借助焉晉/侯許之)¶
　　陳人圍頓(左傳曰楚人使頓間陳而侵伐之故陳/人圍頓髙氏曰僖二十五年楚人圍陳)¶
　　(納頓子于頓陳侯畏楚而不敢討頓子恃楚而不/事陳今陳復從中國而頓為楚間故圍之自雞澤)¶
　　(之㑹而書伐許圍頓/著晉興而楚詘矣)¶
　　(經書月三書日三大衍酉正月癸亥大壬午冬至/二月癸巳小經三月己  在此月三月壬戌大四)¶
<pb:KR1e0057_WYG_016-10b>¶
　　(月壬辰小五月辛酉大六月辛夘小七月庚申大/戊子二十九日八月庚寅大辛亥二十二日九月)¶
　　(庚申小十月己丑大十一月己未小十二月己丑/大閏月戊午小長  三月亦無己酉戊子七月二)¶
　　(十八/日)¶
　五年(癸巳靈王四年○晉覇悼五○蔡景二十四○/曹成十○衛獻九○鄭僖三○陳哀公溺元年)¶
　　(○杞桓六十九○宋平八○齊靈十四○/秦景九○楚共二十三○吳夀夢十八)¶
　春¶
　　公至自晉(高氏曰著公不朝正于廟也且公幼而/頻年如晉是危道也襄之出二十四至)¶
　　(之者二十/危之也)¶
<pb:KR1e0057_WYG_016-11a>¶
　夏¶
　　鄭伯使公子發來聘(左傳曰通嗣君也高氏曰鄭/自雞澤之㑹始離於荆楚来)¶
　　(聘於中國諸侯得/以息兵修好也)¶
　　叔孫豹鄫世子巫如晉(左傳曰穆叔覿鄫太子于/晉以成屬鄫鄫世子比諸)¶
　　(魯大夫也劉氏曰鄫不勝莒魯之患求為附庸以/自定鄫屬於魯為附庸故相與徃見於晉也鄫世)¶
　　(子猶吾大夫焉交譏之陸氏曰鄫列國也使其世/子同於我大夫魯與晉俱失正矣鄫力不足者故)¶
　　(無譏/焉)¶
　　仲孫蔑衛孫林父㑹吳于善道(道公榖作稻○左/傳曰呉子使夀越)¶
<pb:KR1e0057_WYG_016-11b>¶
　　(如晉辭不㑹雞澤之故且請聽諸侯之好晉人將/為之合諸侯使魯衛先㑹吳且告㑹期故孟獻子)¶
　　(孫文子㑹吳于善道杜氏曰魯衛俱受命于晉故/不言及二大夫往㑹之故曰㑹吳善道呉地張氏)¶
　　(曰悼公初立其風聲所及逺人慕之故吳有志於/親中國辭謝雞澤之不㑹而請聽後㑹之期悼公)¶
　　(告以㑹戚之期而聽其自来足矣至使魯衛特往/㑹之則是以中國大邦而為蠻方屈此二大夫㑹)¶
　　(吳之所以特書也襄陵許氏曰晉/楚爭衡權實在呉故晉急呉如此)¶
　秋¶
　　大雩(高氏曰因旱/祭志僣也)¶
　　楚殺其大夫公子壬夫(左傳曰楚人討陳叛故曰/由令尹子辛實侵欲焉乃)¶
<pb:KR1e0057_WYG_016-12a>¶
　　(殺之杜氏曰共王敗於鄢陵殺子反殺公子申/壬夫八年之中殺三卿髙氏曰楚之所以不競)¶
　　公㑹晉侯宋公陳侯衛侯鄭伯曹伯莒子邾子滕¶
　　子薛伯齊世子光吳人鄫人于戚(左傳曰㑹吳且/謀戍陳也穆叔)¶
　　(以屬鄫為不利使鄫大夫聽命于㑹張氏曰因吳/之来而命戍陳也石氏曰成九年為蒲之㑹将以)¶
　　(㑹吳而吳不至故十五年諸侯之大夫㑹之于鍾/離前三年悼公盟雞澤使荀㑹逆吳子而又不至)¶
　　(故此年使魯衛先㑹之于善道此皆往㑹之也至/秋戚之㑹序吳於列而不復殊者因其来㑹也凡)¶
　　(序吳者来㑹我也/殊吳者往㑹之也)¶
　　公至自㑹¶
<pb:KR1e0057_WYG_016-12b>¶
　冬¶
　　戍陳(左傳曰楚子囊為令尹范宣子曰我喪陳矣/楚人討貳而立子囊必改行而疾討陳陳近)¶
　　(於楚民朝夕急能無往乎有陳非吾事也無之而/後可諸侯戍陳公羊傳曰曷為不言諸侯戍之離)¶
　　(至不可得而序故言我也啖氏曰戍者以兵守之/也張氏曰自桓文以来所以服陳者未聞以兵守)¶
　　(之也士匄知戍陳之非長䇿是以有喪陳之嘆高/氏曰陳即安于楚二十餘年為諸侯所伐未嘗少)¶
　　(息歸於中國則又為楚人所伐既不能鑿斯池築/斯城與民效死守之而勿去又恃人之力以自戍)¶
　　(其為國何足道也然此諸侯同戌非獨魯戍之也/書於公至之後則知諸侯各遣戌與僖二年城楚)¶
　　(丘同/義)¶
<pb:KR1e0057_WYG_016-13a>¶
　　楚公子貞帥師伐陳(左傳曰子囊伐陳高氏曰楚/使頓間陳而陳伐之乃歸罪)¶
　　(於壬夫楚又為之殺壬夫/而陳又不改於是乎伐之)¶
　　公㑹晉侯宋公衛侯鄭伯曹伯莒子邾子滕子薛¶
　　伯齊世子光救陳(曹伯下左無莒子邾子滕子薛/伯○高氏曰陳方附中國諸侯)¶
　　(既戍之復為楚所伐而又相率/救之救之義事也悼公之能也)¶
　　十有二月¶
　　公至自救陳(善救/陳也)¶
　　辛未季孫行父卒(高氏曰此公子友之孫季文子/也自文子卒而魯有城費作三)¶
<pb:KR1e0057_WYG_016-13b>¶
　　(軍事則知季孫雖專魯而文子猶忠貞僣亂未啟/也其子宿嗣是為武子季孫之彊萌於僖公大於)¶
　　(成公熾於襄/昭極於定哀)¶
　　(經書月一書日一大衍厯正月丁亥大戊子冬至/二月丁巳小三月丙戌大四月丙辰小五月乙酉)¶
　　(大六月乙夘小七月甲申大八月甲寅小九月癸/未大十月癸丑小十一月壬午大十二月壬子小)¶
　　(辛未二十日長/厯是年閏四月)¶
　六年(甲午靈王五年○晉覇悼六○蔡景二十五○/曹成十一○衛獻十○鄭僖四○陳哀二○杞)¶
　　(桓七十卒○宋平九○齊靈十五○秦/景十○楚共二十四○呉夀夢十九)¶
　春¶
<pb:KR1e0057_WYG_016-14a>¶
　　王三月¶
　　壬午杞伯姑容卒(桓公也在位七十年子匄嗣是/為孝公高氏曰杞入春秋未嘗)¶
　　(書名自僖公二十三年杞子卒後桓公繼立僖/二十七年来朝成九年来逆叔姬之喪此年卒)¶
　夏¶
　　宋華弱來奔(左傳曰宋華弱與樂轡少相狎長相/優又相謗也子蕩恕以弓梏華弱於)¶
　　(朝平公見之曰司武而梏於朝難以勝矣遂逐之/華弱來奔司城子罕曰同罪異罰非刑也專戮於)¶
　　(朝罪孰大焉亦逐子蕩子蕩射子罕之/門曰幾日而不我從子罕善之如初)¶
　秋¶
<pb:KR1e0057_WYG_016-14b>¶
　　𦵏杞桓公¶
　　滕子來朝(左傳曰始/朝公也)¶
　　莒人滅鄫(左傳曰鄫恃賂也杜氏曰鄫有貢/賦之賂于魯恃之以慢莒故滅之)¶
　冬¶
　　叔孫豹如邾(左傳曰穆叔如邾聘且脩平也高氏/曰公初即位邾子來朝後有狐駘之)¶
　　(戰在四年而經不書至是叔孫豹/往聘且脩平焉以無忘舊好也)¶
　　季孫宿如晉(左傳曰晉人以鄫故來討曰何故亡/鄫季武子如晉見且聽命髙氏曰宿)¶
　　(始執政而往朝于覇主且聽命焉襄陵許氏曰魯/既世卿而大夫無復三年之喪哀典廢於下矣)¶
<pb:KR1e0057_WYG_016-15a>¶
　　十有二月¶
　　齊侯滅萊(左傳曰二年齊侯伐莱萊人使正輿子/賂夙沙衛以索馬牛皆百匹齊師乃還)¶
　　(齊侯滅萊萊恃謀也於鄭子國之来聘也晏弱城/東陽而圍萊堙之環城傳於堞及杞桓公卒之月)¶
　　(王湫帥師及正輿子棠人軍齊師齊師大敗之入/莱萊共公浮柔奔棠正輿子王湫奔莒莒人殺之)¶
　　(陳無宇獻萊宗噐于襄宫晏弱圍棠滅之遷萊于/郳高厚崔杼定其田高氏曰齊圍萊久矣自宣七)¶
　　(年伐萊至是而遂滅之不/言萊君出奔國滅君死也)¶
　　(經書月二書日一大衍厯正月辛巳大癸巳冬至/二月辛亥大三月辛巳小壬午二日四月庚戌大)¶
　　(五月庚辰小六月己酉大七月己夘小八月戊申/大九月戊寅小十月丁未大十一月丁丑小十二)¶
<pb:KR1e0057_WYG_016-15b>¶
　　(月丙/午大)¶
　七年(乙未靈王六年○晉覇悼七○蔡景二十六○/曹成十二○衛獻十一○鄭僖五卒○陳哀三)¶
　　(○杞孝公匄元年○朱平十○齊靈十六○/秦景十一○楚共二十五○吳夀夢二十)¶
　春¶
　　郯子來朝(左傳曰始朝公也澄/按郯少昊氏之後也)¶
　夏¶
　　四月¶
　　三卜郊不從乃免牲(左傳曰孟獻子曰夫郊祀后/稷所以祈農事也故啟蟄而)¶
<pb:KR1e0057_WYG_016-16a>¶
　　(郊郊而後耕今既耕/而卜郊宜其不從也)¶
　　小邾子來朝(左傳曰亦/始朝公也)¶
　　城費(費音秘○左傳曰南遺為費宰叔仲昭伯為/隧正欲善季氏而求媚於南遺謂遺請城費)¶
　　(吾多與而役胡氏曰夫文子相三君無衣帛之妾/無食粟之馬無藏金玉無重器備則固忠於公室)¶
　　(而不顧其所食之私邑也及行父卒宿專魯國之/政羣小媚之無故勞民妄興是役季氏益張其後)¶
　　(孔子至於堕費其越禮不度可知縣/矣張氏曰費季氏之邑今沂州費)¶
　秋¶
　　季孫宿如衛(左傳曰報子叔之聘且辭緩報非貳/也襄陵許氏曰此書滕郯小邾来朝)¶
<pb:KR1e0057_WYG_016-16b>¶
　　(而季卿如邾如晉如衛衛来拜聘/著朝廷之間交際之文則泛矣)¶
　　八月¶
　　螽(高氏曰莊公以前螟猶書之荘公已後螟不復/書螽然後書以是知災異之益多矣春秋不勝)¶
　　(其書舉其重/以見輕爾)¶
　冬¶
　　十月¶
　　衛侯使孫林父來聘(左傳曰拜武子之言/而尋孫桓子之盟也)¶
　　壬戌及孫林父盟(孰及之/公也)¶
<pb:KR1e0057_WYG_016-17a>¶
　　楚公子貞帥師圍陳(高氏曰晉悼将脩文公之業/復有志於攘楚而楚先圍陳)¶
　　(陳侯遂出㑹諸侯以求救於晉/晉悼於是遽為之合諸侯也)¶
　　十有二月¶
　　公㑹晉侯宋公陳侯衛侯曹伯莒子邾子于鄬(杜/氏)¶
　　(曰鄬鄭地謀救陳陳侯逃/歸不成救故不書救也)¶
　　鄭伯髠頑如㑹未見諸侯(髠頑公榖/作髠原)¶
　　丙戌卒于鄵(鄵七報切公榖作操○左傳曰將㑹/于鄬子駟相及鄵子駟使賊夜弑僖)¶
　　(公而以瘧疾赴于諸侯胡氏曰弑而偽赴又順其/欲而不彰則亂臣賊子免於見討而春秋非傳信)¶
<pb:KR1e0057_WYG_016-17b>¶
　　(之書矣趙氏曰諸侯死例書名此為上文已言鄭/伯如㑹下不可又云鄭伯髠頑卒又不可上言鄭)¶
　　(伯如㑹下但言髠頑卒所以須於如㑹時便書名/以便其文爾三傳不達此體見其文特異不能釋)¶
　　(遂妄云被弑若實見弑而以疾赴則從而書之諸/國弑君豈有實告乎按經文未見諸侯則是已出)¶
　　(境臨欲相見之時爾公羊云未出境益非也永嘉/吕氏曰諸侯不書名此名之者以其卒也呉子遏)¶
　　(伐楚門于巢卒同屬省文也諸侯卒於國都不地/此其地者以其不在其國為如㑹而卒故也與宋)¶
　　(公佐卒于曲棘同未見諸侯而卒與許男卒于師/同此諸侯之例如此而説者徒見其文之異便有)¶
　　(鄭伯見弑之説誤矣杜氏曰鄵鄭地澄/按僖公在位四年子嘉嗣是為簡公)¶
　　陳侯逃歸(左傳曰陳人患楚慶虎慶寅謂楚人曰/吾使公子黄往而執之楚人從之二慶)¶
<pb:KR1e0057_WYG_016-18a>¶
　　(使告陳侯于㑹曰楚人執公子黄矣君若不来羣/臣不忍社稷宗廟懼有二圖陳侯逃歸胡氏曰上)¶
　　(二年諸侯戍陳今楚令尹来伐諸侯又救之亦既/勤矣為陳侯計者下命國中大申儆備立太子以)¶
　　(固守親聽命於諸侯謀禦敵之䇿當是時晉君方/眀諸侯聽命必能致力於陳矣不此之顧棄儀衛)¶
　　(以逃歸故書以罪之高氏曰楚人以陳叛故殺公/子壬夫而亟討陳晉雖為陳再合諸侯卒不能攘)¶
　　(楚以安中國故陳侯内為二慶所逼而逃歸也然/為一國之君而不能自立從夷狄則懼為中國所)¶
　　(伐從中國則又懼楚若/匹夫之逃亦可羞矣)¶
　　(經書月四書日二大衍厯正月丙子小戊戌冬至/二月乙巳大三月乙亥小四月甲辰大五月甲戌)¶
　　(大六月甲辰小七月癸酉大八月癸夘小閏月壬/申大九月壬寅小經十月壬戌在此月十月辛未)¶
<pb:KR1e0057_WYG_016-18b>¶
　　(大十一月辛丑小十二月庚午大丙戌十七日長/厯是嵗閏十月壬戌十月二十一日丙戌十二月)¶
　　(六/日)¶
　八年(丙申靈王七年○晉覇悼八○蔡景二十七○/曹成十三○衛獻十二○鄭簡公嘉元年○陳)¶
　　(哀四○杞孝二○宋平十一○齊靈十七○/秦景十二○楚共二十六○呉夀夢二十一)¶
　春¶
　　王正月¶
　　公如晉(左傳曰公如晉朝/且聽朝聘之數)¶
　夏¶
<pb:KR1e0057_WYG_016-19a>¶
　　𦵏鄭僖公(觀此則知僖公/之非弑眀矣)¶
　　鄭人侵蔡獲蔡公子燮(燮榖作濕○左傳曰鄭子/國子耳侵蔡獲蔡司馬公)¶
　　(子燮鄭人皆喜唯子産不順曰小國無文德而有/武功禍莫大焉楚人来討能勿從乎從之晉師必)¶
　　(至晉楚伐鄭自今鄭國不四五年弗得寧矣子國/怒之曰國有大命而有正卿童子言焉將為戮矣)¶
　　(王氏箋義曰鄭欲從楚故侵蔡以致楚然後告絶/於晉而與楚平故子國聞子産之言怒之懼其謀)¶
　　(泄爾不然無故/而侵蔡何也)¶
　　季孫宿㑹晉侯鄭伯齊人宋人衛人邾人于邢丘¶
　　(左傳曰以命朝聘之數使諸侯之大夫聽命季孫/宿齊高厚宋向戌衛寗殖邾大夫㑹之大夫不書)¶
<pb:KR1e0057_WYG_016-19b>¶
　　(尊晉侯也鄭伯獻捷于㑹故親聽命杜氏曰時公/在晉晉悼唯使大夫聽命故季孫在㑹而公先歸)¶
　　(有晉鄭二君在故齊宋衛三國之大夫降稱人内/大夫書氏名者以著其亢也胡氏曰朝聘事之大)¶
　　(者重煩諸侯而使大夫聽命無乃以姑息愛人乎/使政在大夫而諸侯失國豈所以愛之也後此八)¶
　　(年湨梁之㑹悼公初没諸侯皆在而大夫獨盟君/若贅旒夫豈一朝一夕之故哉張氏曰㑹而使大)¶
　　(夫聽命自齊桓北杏始春秋之法必辨等列以大/夫㑹諸侯而人之者所以嚴君臣之分謹上下之)¶
　　(交也任公輔曰邢丘故/邢國河内平臯縣也)¶
　　公至自晉(如晉朝不與邢丘之㑹而先歸/故書至自晉而不言至自㑹也)¶
　　莒人伐我東鄙(左傳曰伐我以疆鄫田也張氏曰/莒人滅鄫而魯不敢爭覇主不討)¶
<pb:KR1e0057_WYG_016-20a>¶
　　(所以興伐魯疆鄫田之師也髙氏曰鄫田接於魯/而疆界不眀故興兵伐我以正之鄫遂屬於莒矣)¶
　　(襄陵許氏曰莒恃逺滅鄫伐魯以奸齊/盟而覇討弗及者晉方患秦楚故也)¶
　秋¶
　　九月¶
　　大雩(義見/前)¶
　冬¶
　　楚公子貞帥師伐鄭(左傳曰楚子囊伐鄭討其侵/蔡也子駟子國子耳欲從楚)¶
　　(子孔子蟜子展欲待晉子駟曰民急矣姑從楚以/紓吾民晉師至吾又從之犧牲玉帛待於二竟以)¶
<pb:KR1e0057_WYG_016-20b>¶
　　(待彊者而庇民焉冦不為害民不罷病不亦可乎/子展曰小所以事大信也小國無信兵亂日至亡)¶
　　(無日矣五㑹之信今将背之雖楚救我将安月之/親我無成鄙我是欲不可從也不如待晉晉君方)¶
　　(眀四軍無闕八卿和睦必不棄鄭楚師遼逺糧食/将盡必将速歸何患焉舎之聞之杖莫如信完守)¶
　　(以老楚杖信以待晉不亦可乎子駟曰請從楚騑/也受其咎乃及楚平使王子伯駢告于晉知武子)¶
　　(使行人子員對之曰君有楚命亦不使一介行李/告于寡君而即安于楚君之所欲也誰敢違君寡)¶
　　(君将帥諸侯以見于城下唯君圖之胡氏曰鄭介/大國之間若能任仁賢眀政刑以禮法自守而親)¶
　　(此四隣必能保國楚雖大何畏焉乃加兵於蔡無/故怒楚而公子貞来伐則及楚平見鄭之屈服而)¶
　　(不信/也)¶
<pb:KR1e0057_WYG_016-21a>¶
　　晉侯使士匄来聘(左傳曰范宣子來聘且拜/公之辱告將用師于鄭)¶
　　(經書月二書日無大衍厯正月庚子小癸夘冬至/二月己己大三月己亥小四月戊辰大五月戊戌)¶
　　(小六月丁夘大七月丁酉小八月丙寅大九月丙/申大十月丙寅小十一月乙未大十二月乙丑小)¶
　九年(丁酉靈王八年○晉覇悼九○蔡景二十八○/曹成十四○衛獻十三○鄭簡二○陳哀五○)¶
　　(杞孝三○宋平十二○齊靈十八○秦景/十三○楚共二十七○吳夀夢二十二)¶
　春¶
　　宋災(災公作火○高氏曰宋自昭文以来亂/敗相屬三書宋災見人事之不脩也)¶
　夏¶
<pb:KR1e0057_WYG_016-21b>¶
　　季孫宿如晉(左傳曰報宣子之聘也高氏曰公朝/晉而晉来聘又使報焉事大國之禮)¶
　　(則順/矣)¶
　　五月¶
　　辛酉夫人姜氏薨(宣公夫人/成公母也)¶
　秋¶
　　八月¶
　　癸未𦵏我小君穆姜(杜氏曰四月而𦵏速高氏曰/别為之諡用文姜之例也)¶
　冬¶
<pb:KR1e0057_WYG_016-22a>¶
　　公㑹晉侯宋公衛侯曹伯莒子邾子滕子薛伯杞¶
　　伯小邾子齊世子光伐鄭(左傳曰諸侯伐鄭季武/子齊崔杼宋皇鄖從荀)¶
　　(罃士匄門于鄟門衛北宫括曹人邾人從荀偃韓/起門于師之梁滕人薛人從欒黶士魴門于北門)¶
　　(杞人郳人從趙武魏綘斬行栗師于氾令于諸侯/曰脩器備盛餱糧歸老幼居疾于虎牢肆眚圍鄭)¶
　　(鄭人恐乃行成中行獻子曰遂圍之以待楚人之/救也而與之戰不然無成知武子曰許之盟而還)¶
　　(師以敝楚人吾三分四軍與諸侯之鋭以逆来者/於我未病楚不能矣猶愈於戰暴骨以逞不可以)¶
　　(爭大勞未艾君子勞心小人/勞力先王之制也乃許鄭成)¶
　　十有二月¶
<pb:KR1e0057_WYG_016-22b>¶
　　己亥同盟于戯(戯許宜切○左傳曰鄭服也將盟/鄭六卿公子騑公子發公子嘉公)¶
　　(孫輙公孫蠆公孫舎之及其大夫門子皆從鄭伯/晉士莊子為載書曰自今日既盟之後鄭國而不)¶
　　(唯晉命是聽而或有異志者有如此盟公子騑趨/進曰天禍鄭國使介居二大國之間大國不加德)¶
　　(音而亂以要之使其鬼神不獲歆其禋祀其民人/不獲享其土利夫婦辛苦蟄隘無所底告自今日)¶
　　(既盟之後鄭國而不唯有禮與彊可以庇民者是/從而敢有異志者亦如之荀偃曰改載書公孫舎)¶
　　(之曰昭大神要言焉若可改也大國亦可叛也知/武子謂獻子曰我實不德而要人以盟豈禮也哉)¶
　　(非禮何以主盟姑盟而退修德息師而来終必獲/鄭何必今日我之不德民將棄我豈唯鄭若能休)¶
　　(和逺人將至何恃/於鄭乃盟而還)¶
<pb:KR1e0057_WYG_016-23a>¶
　　楚子伐鄭(左傳曰子駟将及楚平子孔子蟜曰與/大國盟口血未乾而背之可乎子駟子)¶
　　(展曰吾盟固云唯强是從今楚師/至晉不我救則楚强矣乃及楚平)¶
　　(經書月三書日三大衍厯正月甲午大己酉冬至/二月甲子小三月癸巳大四月癸亥小五月壬辰)¶
　　(大辛酉三十日六月壬戌小七月辛夘大八月辛/酉小癸未二十三日九月庚寅大十月庚申小十)¶
　　(一月己丑大經十二月己亥在此月十一日疑經/書月誤以一為二十二月己未小長厯辛酉五月)¶
　　(二十九癸未八月二十二十一/月庚寅朔己未亦在其月十日)¶
　十年(戊戌靈王九年○晉霸悼十○蔡景二十九○/曹成十五○衛獻十四○鄭簡三○陳哀六○)¶
　　(杞孝四○宋平十三○齊靈十九○秦景/十四○楚共二十八○吳夀夢二十三)¶
<pb:KR1e0057_WYG_016-23b>¶
　春¶
　　公㑹晉侯宋公衛侯曹伯莒子邾子滕子薛伯杞¶
　　伯小邾子齊世子光㑹吳于柤(柤荘加切○左傳/曰㑹呉子壽夢也)¶
　　(杜氏曰吳子在柤晉以諸侯往㑹之故曰㑹吳/柤楚地張氏曰後漢彭越國付陽縣有柤水)¶
　夏¶
　　五月¶
　　甲午遂滅偪陽(偪甫目彼力二切穀作傅○左傳/曰晉荀偃士匄請伐偪陽而封宋)¶
　　(向戌焉荀罃曰城小而固勝之不武弗勝為笑固/請圍之不克諸侯之師久於偪陽荀偃士匄請於)¶
<pb:KR1e0057_WYG_016-24a>¶
　　(荀罃曰水潦將降懼不能歸請班師知伯怒投之/以机出於其間曰女成二事而後告予予恐亂命)¶
　　(以不女違女既勤君而興諸侯牽率老夫以至于/此既無武守而又欲易余罪曰是實班師不然克)¶
　　(矣余羸老也可重任乎七日不克必爾乎取之荀/偃士匄帥卒攻偪陽親受矢石滅之以與向戌向)¶
　　(戌辭乃與宋公以偪陽子歸獻于武宫謂之夷俘/使周内史選其族嗣納諸霍人高氏曰偪陽楚與)¶
　　(國也杜氏曰偪陽妘姓國今彭/城偪陽縣張氏曰今徐州沛縣)¶
　　公至自㑹(榖梁傳曰存中國也中國有善事則并/焉無善事則異之杜氏諤曰踰時而反)¶
　　(故危而/至之)¶
　　楚公子貞鄭公孫輙帥師伐宋(左傳曰楚子囊鄭/子耳伐家師于訾)¶
<pb:KR1e0057_WYG_016-24b>¶
　　(母圍宋門于桐門高氏/曰以宋公受偪陽故也)¶
　　晉師伐秦(左傳曰九年秦景公使士雃乞師于楚/將以伐晉楚子許之師于武城以為秦)¶
　　(援秦人侵晉晉饑弗能報也晉荀罃伐秦報其侵/也高氏曰晉方帥諸侯㑹吳滅偪陽又越千里而)¶
　　(伐秦可謂虐用其民矣為晉計者莫若修文公之/業與秦通和庶因秦之兵力共攘彊楚可以少安)¶
　　(中國不此之圖而反以/秦資楚此晉之失也)¶
　秋¶
　　莒人伐我東鄙(左傳曰莒人間諸侯之有事也故/伐我東鄙高氏曰伐者必有辭也)¶
　　公㑹晉侯宋公衛侯曹伯莒子邾子齊世子光滕¶
<pb:KR1e0057_WYG_016-25a>¶
　　子薛伯杞伯小邾子伐鄭(左傳曰諸侯伐鄭齊崔/杼使太子光先至于師)¶
　　(故長於滕師于牛首吕氏曰齊世子光序諸侯上/主㑹者為之也春秋不改所以示譏言專以强弱)¶
　　(事勢為先後也鄭於是復/從晉然亦不敢背楚也)¶
　冬¶
　　盜殺鄭公子騑公子發公孫輙(騑公穀作斐○左/傳曰初子駟與尉)¶
　　(止有爭將禦諸侯之師而黙其車尉止獲遂弗使/獻初子駟為田洫司氏堵氏侯氏子師氏皆喪田)¶
　　(焉故五族聚羣不逞之人因公子之徒以作亂於/是子駟當國子國為司馬子耳為司空子孔為司)¶
　　(徒尉止司臣侯晉堵女父子師僕帥賊以入晨攻/執政于西宫之朝殺子駟子國子耳子孔知之故)¶
<pb:KR1e0057_WYG_016-25b>¶
　　(不死子西聞盜不儆而出尸而追盜盜入于北宫/乃歸授甲臣妾多逃器用多喪子産聞盜為門者)¶
　　(庇羣司閉府庫慎閉藏完守備成列而後出兵車/十七乗尸而攻盜於北宫子蟜率國人助之殺尉)¶
　　(止子師僕盜衆盡死侯晉奔晉堵女父司臣尉翩/司齊奔宋子孔當國孫氏曰盜一日而殺三卿鄭)¶
　　(伯失刑政胡氏曰卿大夫者國君之陪貳也身/不能保而盜得殺之於朝安在其為陪貳乎)¶
　　戍鄭虎牢(左傳曰諸侯之師城虎牢而戍之晉師/城梧及制士魴魏絳戌之虎牢非鄭地)¶
　　(也言將歸焉鄭及晉平胡氏曰虎牢之城不繫鄭/者責在鄭也戍而繫鄭者罪諸侯也鄭人從楚固)¶
　　(為不義然中國所以城虎牢非欲斷荆楚之路為/鄭蔽也駐師阨險以偪之爾至是伐而復戍焉可)¶
　　(謂以義服之乎張氏曰前年戍陳不能制楚以保/陳矣又踵前轍勞諸侯以戍守恃力逼小豈覇主)¶
<pb:KR1e0057_WYG_016-26a>¶
　　(服人之道乎高氏曰鄭雖行成而諸侯所以為之/戍則其意有在使鄭復貳則虎牢之戍反為腹心)¶
　　(之憂如其不貳則助之守而為之援焉定則固將/反之矣是以還繫于鄭然五年城虎牢不繫鄭者)¶
　　(是時諸侯城之以駐師而/禦楚雖鄭亦不能有之也)¶
　　楚公子貞帥師救鄭(左傳曰楚子囊救鄭諸侯之/師還鄭而南至於陽陵楚師)¶
　　(不退知武子欲退曰今我逃楚楚必驕驕則可與/戰矣欒黶曰逃楚晉之恥也合諸侯以益恥不如)¶
　　(死我将獨進師遂進與楚夹潁而軍子蟜曰諸侯/既有成行必不戰矣從之将退不從亦退退楚必)¶
　　(圍我猶将退也不如從楚亦以退之宵渉潁與楚/人盟欒黶欲伐鄭師荀罃不可曰我實不能禦楚)¶
　　(又不能庇鄭鄭何罪不如致怨焉而還今伐其師/楚必救之戰而不克為諸侯笑克不可命不如還)¶
<pb:KR1e0057_WYG_016-26b>¶
　　(也諸侯之師還侵鄭北鄙而歸楚人亦還胡氏曰/以救許楚罪諸侯不能保鄭肆其陵逼曾荆楚之)¶
　　(不若/也)¶
　　公至自伐鄭(襄陵許氏曰書楚救鄭而/至公知諸侯之避楚也)¶
　　(經書月一書日一大衍厯正月戊子大甲寅冬至/二月戊午大三月戊子小四月丁巳大閏月丁亥)¶
　　(小經五月甲午在閏月五月丙辰大六月丙戌小/七月乙夘大八月乙酉小九月甲寅大十月甲申)¶
　　(小十一月癸丑大十二月癸未小長/厯是年閏十一月甲午五月八日)¶
　十有一年(己亥靈王十年○晉覇悼十一○蔡景三/十○曹成十六○衛獻十五○鄭簡四○)¶
　　(陳哀七○杞孝五○宋平十四○齊靈二十○/秦景十五○楚共二十九○吳壽夢二十四)¶
<pb:KR1e0057_WYG_016-27a>¶
　春¶
　　王正月¶
　　作三軍(左傳曰季武子将作三軍告叔孫穆子曰/請為三軍各征其軍穆子曰政将及子子)¶
　　(必不能武子固請之穆子曰然則盟諸乃盟諸僖/閎詛諸五父之衢三分公室而各有其一三子各)¶
　　(毁其乗季氏使其乘之人以其役邑入者無征不/入者倍征孟氏使半為臣若子若弟叔孫氏使盡)¶
　　(為臣不然不舎杜氏曰魯本無中軍唯上下二軍/皆属於公有事三卿更帥以征伐季氏欲專其民)¶
　　(人故假立中軍因以改作孔氏曰往前民皆屬公/家若非征伐不屬三子故三子自以其邑之民為)¶
　　(已之車乗今既三分公室所分得者即是已有故/三家各自壊舊時車乗部伍以足成三軍也季氏)¶
<pb:KR1e0057_WYG_016-27b>¶
　　(使所分得國内三分有一之人以其役與邑皆来/入季氏者則無公征若不以役邑入季氏則使公)¶
　　(家倍征之役今之丁也邑賦税也設利害以驅民/使入已爾民畏倍征則盡歸季氏所分得者無一)¶
　　(入公也孟氏以子弟之中課取其一又分半以歸/公也叔孫氏使子弟盡為已臣唯以父兄歸公爾)¶
　　(故昭公五年傳云季氏盡征之叔孫氏臣其子弟/言不臣父兄取二分而二分歸公也孟氏取其半)¶
　　(又如叔孫所取之中止取其半以半歸公取一分/而三歸公也吕氏曰孟氏稍弱所以只使半為臣)¶
　　(季氏彊直欲盡無公室也澄曰古之制地方百里/為大國大國三軍方七十里為次國次國二軍方)¶
　　(五十里為小國小國一軍魯為方百里之大國當/有三軍故魯頌曰公車千乘又曰公徒三萬蓋言)¶
　　(伯禽初受封之時有三軍也其後不能備三軍故/止有二軍然不知二軍自何時始以魯之衆本不)¶
<pb:KR1e0057_WYG_016-28a>¶
　　(能備三軍之數季武子欲增中軍而作為三軍者/蓋借此改作而分公室之衆也按二十五成之地)¶
　　(出一軍則三軍者該地七十五成魯之方百里其/地有百成但三桓皆百乘之家各有十成之地則)¶
　　(取百成中之三十成矣况又臧氏仲氏叔氏之類/亦有采邑則魯之公室其不滿七十五成矣何以)¶
　　(能有三軍故三家毁其乘者各以其家所得/采邑十成之民補足其數僅可備三軍也)¶
　夏¶
　　四月¶
　　四卜郊不從乃不郊(因四卜之瀆以/著魯郊之僣)¶
　　鄭公孫舎之帥師侵宋(左傳曰鄭人患晉楚之故/諸大夫曰不從晉國幾亡)¶
<pb:KR1e0057_WYG_016-28b>¶
　　(楚弱於晉晉不吾疾也晉疾楚将辟之何為而使/晉師致死於我楚弗敢敵而後可固與也子展曰)¶
　　(與宋為惡諸侯必至吾從之盟楚師至吾又從之/則晉怒甚矣晉能驟来楚將不能吾乃固與晉大)¶
　　(夫説之使疆場之司惡於宋宋向戌侵鄭大獲子/展曰師而伐宋可矣若我伐宋諸侯之伐我必疾)¶
　　(吾乃聽命焉且告於楚楚師至吾又與之盟而重/賂晉師乃免矣子展侵宋杜氏曰欲以致諸侯也)¶
　　公㑹晉侯宋公衛侯曹伯齊世子光莒子邾子滕¶
　　子薛伯杞伯小邾子伐鄭(左傳曰諸侯伐鄭齊太/子光宋向戌先至于鄭)¶
　　(門于東門其莫晉荀罃至于西郊東侵舊許右還/次于𤨏圍鄭觀兵于南門西濟于濟隧鄭人懼乃)¶
　　(行成高氏曰以前伐未得志而鄭復来侵宋故也/凡世子代父與盟㑹當在諸侯之下齊光代君出)¶
<pb:KR1e0057_WYG_016-29a>¶
　　(㑹十年在滕子薛伯上已為僣矣此㑹又在莒子/邾子上於是為甚以莒邾皆屬於齊故也見世子)¶
　　(益驕而主㑹者莫能制也自再㑹蕭魚之後覇業/稍振諸侯不復與光㑹矣則知十九年同圍齊之)¶
　　(役蓋齊有/以取之也)¶
　秋¶
　　七月¶
　　己未同盟于亳城北(亳公榖作京○左傳曰同盟/于亳范宣子曰不慎必失諸)¶
　　(侯諸侯道敝而無成能無貳乎乃盟載書曰凡我/同盟毋蕰年毋壅利毋保姦毋留慝救災患恤禍)¶
　　(亂同好惡奨王室或間兹命司慎司盟名山名川/羣臣羣祀先王先公七姓十二國之祖眀神殛之)¶
<pb:KR1e0057_WYG_016-29b>¶
　　(俾失其民墜命亡氏踣其國家胡氏曰鄭既盟而/又叛從子展之謀欲致晉師而後與之也故其載)¶
　　(書雖有隊命亡氏踣其國家之言渝之而不顧噫/慢鬼神至此而盟猶足恃乎杜氏曰亳城鄭地任)¶
　　(氏曰偃師/也故湯都)¶
　　公至自伐鄭(以前事至者見雖/同盟而未得鄭也)¶
　　楚子鄭伯伐宋(左傳曰楚子囊乞旅于秦秦右大/夫詹帥師從楚子将以伐鄭鄭伯)¶
　　(逆之伐宋高氏曰晉師方還而鄭伯逆楚子同伐/宋蓋用公孫舎之之謀以伐宋自信於楚而數叛)¶
　　(晉使楚道敝而固/與晉以托國焉)¶
　　公㑹晉侯宋公衛侯曹伯齊世子光莒子邾子滕¶
<pb:KR1e0057_WYG_016-30a>¶
　　子薛伯杞伯小邾子伐鄭(左傳曰諸侯悉師復伐/鄭杜氏曰此夏諸侯皆)¶
　　(復来故曰悉師高氏曰諸侯之師方歸/未及解甲息肩而復至于鄭之城下)¶
　　㑹于蕭魚(左傳曰諸侯之師觀兵于鄭東門鄭人/使王子伯駢行成晉趙武入盟鄭伯鄭)¶
　　(子展出盟晉侯㑹于蕭魚赦鄭囚皆禮而歸之納/斥候禁侵掠晉侯使叔肸告于諸侯公使臧孫紇)¶
　　(對曰凡我同盟小國有罪大國致討苟有以藉手/鮮不赦宥寡君聞命矣鄭人賂晉侯以師悝師觸)¶
　　(師蠲廣車軘車淳十五乘甲兵&KR0879;凡兵車百乘歌/鍾二肆及其鎛磬女樂二八杜氏曰鄭服而諸侯)¶
　　(㑹蕭魚鄭地蘇氏曰鄭與㑹也八年鄭人侵蔡獲/公子燮自是晉侯爭鄭五年之間晉人四以諸侯)¶
　　(伐鄭楚輙救之晉用知罃之謀未嘗與楚人戰至/是楚不能應遂全師以服鄭於是鄭固與晉二十)¶
<pb:KR1e0057_WYG_016-30b>¶
　　(餘年楚不能爭雖城濮之克不能過也孫氏曰言/伐言㑹者得鄭之辭也鄭自齊桓晉文死或即蠻)¶
　　(荆或即中國晉楚爭之乆矣晉悼比嵗大合諸侯/伐鄭今始得之不能有鄭者餘二十年此晉悼之)¶
　　(績也程子曰諸侯數月之間再伐鄭鄭服而請㑹/鄭不可信也而晉悼公誠以待人信之不疑自此)¶
　　(鄭不背晉者/二十四年)¶
　　公至自㑹(榖梁傳曰伐而後㑹不以伐鄭至得鄭/伯之辭也程子曰兵不加鄭故書至自)¶
　　(㑹/)¶
　　楚人執鄭行人良霄(左傳曰鄭人使良霄太宰石/㚟如楚告將服于晉曰孤以)¶
　　(社稷之故不能懐君君若能以玉帛緩晉不然則/武震以攝威之孤之願也楚人執之襄陵許氏曰)¶
<pb:KR1e0057_WYG_016-31a>¶
　　(見楚之力盡於是矣高氏曰鄭使良霄告絶于楚/楚不能得鄭故執良霄以舒憤懣不平之氣自是)¶
　　(不復出師以與晉爭鄭於是/堅從晉良霄公孫輙之子也)¶
　冬¶
　　秦人伐晉(左師曰秦庶長鮑庶長武帥師伐晉以/救鄭鮑先入晉地士魴禦之少秦師而)¶
　　(弗設備武濟自輔氏與鮑交伐晉師戰于櫟晉師/敗績易秦故也高氏曰秦景公妹為楚共王夫人)¶
　　(於是為楚伐晉/報去年之役也)¶
　　(經書月三書日一大衍厯正月壬子大己未冬至/二月壬午小三月辛亥大四月辛巳大五月辛亥)¶
　　(小六月庚辰大七月庚戌小己未十日八月己夘/大九月己酉小十月戊寅大十一月戊申小十二)¶
<pb:KR1e0057_WYG_016-31b>¶
　　(月丁/丑大)¶
　十有二年(庚子靈王十一年○晉覇悼十二○蔡景/三十一○曹成十七○衛獻十六○鄭簡)¶
　　(五○陳哀八○杞孝六○宋平十五○齊靈二十/一○秦景十六○楚共三十○吳夀夢二十五卒)¶
　春¶
　　王三月¶
　　莒人伐我東鄙圍台(台穀作邰下同○高氏曰諸/侯伐我未有言圍邑者書圍)¶
　　(邑自此始莒人間嵗伐我公五與莒子㑹宜其釋/怨同好矣而見伐不已則魯弱可知矣杜氏曰台)¶
　　(瑯琊費縣/有台亭)¶
<pb:KR1e0057_WYG_016-32a>¶
　　季孫宿帥師救台遂入鄆(公羊傳曰言遂何公不/得為政爾榖梁傳曰受)¶
　　(命而救台不受命而入鄆也孫氏曰不受命而入/鄆專也何氏曰公微弱政教不行故季孫宿遂取)¶
　　(鄆以自益其邑高氏曰善救台惡入鄆也成十二/年甞帥師城鄆矣魯不能守復為莒所取今復取)¶
　　(之/)¶
　夏¶
　　晉侯使士魴來聘(左傳曰來聘且拜師杜氏曰謝/前年伐鄭師襄陵許氏曰晉悼)¶
　　(服鄭抑楚而聘/魯善持勝矣)¶
　秋¶
<pb:KR1e0057_WYG_016-32b>¶
　　九月¶
　　呉子乘卒(此吳子夀夢也在位二十五年其子諸/樊嗣杜氏諤曰宣十八年録楚子旅卒)¶
　　(者以其暴盛而諸侯交接赴告之相親也至此書/吳子乘卒者亦以其暴盛且眀諸侯通之㑹之而)¶
　　(赴告之/相及也)¶
　冬¶
　　楚公子貞帥師侵宋(左傳曰楚子囊秦庶長無地/伐宋師于揚梁以報晉之取)¶
　　(鄭也髙氏曰秦人與焉而削/之者楚人率秦故專罪楚也)¶
　　公如晉(左傳曰朝且拜士魴之辱髙氏曰晉侯一/使人来聘而公遂親往朝之事晉之禮恭)¶
<pb:KR1e0057_WYG_016-33a>¶
　　(矣/)¶
　　(經書月二書日無大衍厯正月丁未小甲子冬至/二月丙子大三月丙午小四月乙亥大五月乙巳)¶
　　(小六月甲戌大七月甲辰小八月癸酉大九月癸/夘小十月癸酉小十一月壬寅大十二月壬申小)¶
　十有三年(辛丑靈王十二年○晉覇悼十三○蔡景/三十二○曹成十八○衛獻十七○鄭簡)¶
　　(六○陳哀九○杞孝七○宋平十六○齊靈二十/二○秦景十七○楚共三十一卒○吳諸樊遏元)¶
　　(年/)¶
　春¶
　　公至自晉(公在外不朝/正於廟也)¶
<pb:KR1e0057_WYG_016-33b>¶
　夏¶
　　取邿(邿音詩公作詩○左傳曰邿亂分為三師救/邿遂取之杜氏曰邿小國也任城元父縣有)¶
　　(邿亭高氏曰魯乘其亂滅之以為附庸襄陵許氏/曰晉始息民是以楚侵宋不報魯取邿不討取無)¶
　　(大亂/而已)¶
　秋¶
　　九月¶
　　庚辰楚子審卒(此楚共王也在位/三十一年子昭嗣)¶
　冬¶
<pb:KR1e0057_WYG_016-34a>¶
　　城防(左傳曰於是將早城臧武仲請俟畢農事高/氏曰防臧氏之邑也厥後齊髙厚伐我北鄙)¶
　　(圍防則城防者畏齊也襄陵許氏曰鄭役既息魯/政稍暇則知取邿以為利城防以為安而已矣)¶
　　(經書月一書日一大衍厯正月辛丑大庚午冬至/閏月辛未小二月庚子大三月庚午小四月己亥)¶
　　(大五月己巳小六月戊戌大七月戊辰小八月丁/酉大九月丁夘小庚辰十四日十月丙申大十一)¶
　　(月丙寅小十二月乙未/大長厯是年閏八月)¶
　十有四年(壬寅靈王十三年○晉覇悼十四○蔡景/三十三○曹成十九○衛獻十八○鄭簡)¶
　　(七○陳哀十○杞孝八○宋平十七○齊靈二十/三○秦景十八○楚康王昭元年○吳諸樊二)¶
　春¶
<pb:KR1e0057_WYG_016-34b>¶
　　王正月¶
　　季孫宿叔老㑹晉士匄齊人宋人衛人鄭公孫蠆¶
　　曹人莒人邾人滕人薛人杞人小邾人㑹吳于向¶
　　(蠆丑邁切公作萬下同向式亮切○左傳曰吳侵/楚養由基奔命子庚以師繼之養叔曰吳乘我喪)¶
　　(謂我不能師也必易我而不戒子為三覆以待我/我請誘之子庚從之戰于庸浦大敗吳師呉告敗)¶
　　(于晉㑹于向為吳謀楚故也范宣子數吳之不德/也以退吳人杜氏曰吳伐楚喪故謂之不德數而)¶
　　(遣之卒不為伐楚襄陵許氏曰四卿帥師自成公/始二卿列㑹自襄公始大夫張也高氏曰吳人在)¶
　　(向諸侯往㑹之因謀伐秦焉夫楚結秦以病晉而/晉又交吳以害楚亦相激而然爾重言㑹吳與成)¶
<pb:KR1e0057_WYG_016-35a>¶
　　(十五年鍾離之㑹同澄按左氏以向㑹為吳謀楚/然吳在向而晉率諸侯之大夫往㑹之是晉有求)¶
　　(於吳非吳有求於晉也故疑左氏所載事/迹非其實而惟高氏謀伐秦之説或是)¶
　　二月¶
　　乙未朔日有食之¶
　夏¶
　　四月¶
　　叔孫豹㑹晉荀偃齊人宋人衛北宫括鄭公孫蠆¶
　　曹人莒人邾人滕人薛人杞人小邾人伐秦(左傳/曰諸)¶
<pb:KR1e0057_WYG_016-35b>¶
　　(侯之大夫從晉侯伐秦以報櫟之役也晉侯待于/竟使六卿帥諸侯之師以進及涇不濟叔向見叔)¶
　　(孫穆子穆子賦匏有苦葉叔向退而具舟魯人莒/人先濟鄭子蟜北宫懿子見諸侯之師而勸之濟)¶
　　(濟涇而次秦人毒涇上流師人多死鄭司馬子蟜/帥鄭師以進師皆從之至于栻林不獲成焉荀偃)¶
　　(令曰雞鳴而駕塞井夷竈唯余馬首是瞻欒黶曰/晉國之命未有是也余馬首欲東乃歸下軍從之)¶
　　(伯游曰吾令實過悔之何及多遺秦禽乃命大還/晉人謂之遷延之役欒鍼曰此役也報櫟之敗也)¶
　　(役又無功晉之恥也吾有二位於戎路敢不恥乎/與士鞅馳秦師死焉士鞅反欒黶謂士匄曰余弟)¶
　　(不欲往而子召之余弟死而子来是而子殺余之/弟也弗逐余亦将殺之士鞅奔秦高氏曰春夏興)¶
　　(師煩擾中國將帥不和威德兩弛晉/國之政衰矣悼公所以不及文襄也)¶
<pb:KR1e0057_WYG_016-36a>¶
　　己未衛侯衎出奔齊(左榖無衎字○左傳曰衛獻/公戒孫文子寗恵子食皆服)¶
　　(而朝日旰不召而射鴻于囿二子從之不釋皮冠/而與之言二子怒孫文子如戚孫蒯入使公飲之)¶
　　(酒使太師歌巧言之卒章太師辭師曹請為之遂/誦之蒯懼告文子文子曰君忌我矣弗先必死并)¶
　　(帑於戚公使子蟜子伯子皮與孫子盟于丘宫孫/子皆殺之公如鄄使子行於孫子又殺之公出奔)¶
　　(齊孫氏追之敗公徒公及竟使祝宗告亡衛人立/公孫剽孫林父寗殖相之以聽命於諸侯杜氏曰)¶
　　(孫寗逐衛侯春秋以其自取奔亡之禍故諸侯失/國者皆不書逐君之賊也襄陵許氏曰逐君之惡)¶
　　(未有若林父者矣鄭厲衛恵猶以禮去者也王氏/箋義曰左傳穀梁衛侯出奔皆不書名獨公羊書)¶
　　(名按諸侯不書名唯出奔書名者罪其/不道而失國也衎當名公羊得之矣)¶
<pb:KR1e0057_WYG_016-36b>¶
　　莒人侵我東鄙(杜氏曰報入鄆也高氏曰莒自/滅鄫之役四伐我矣是無晉也)¶
　秋¶
　　楚公子貞帥師伐吳(左傳曰楚子為庸浦之役故/子囊師于棠以伐吳吳不出)¶
　　(而還子囊殿以吳為不能而弗儆呉人自臯舟之/隘要而擊之楚人不能相救吳人敗之獲楚公子)¶
　　(宜/榖)¶
　冬¶
　　季孫宿㑹晉士匄宋華閱衛孫林父鄭公孫蠆莒¶
　　人邾人于戚(左傳曰晉侯問衛故於中行獻子對/曰衛有君矣伐之未可以得志而勤)¶
<pb:KR1e0057_WYG_016-37a>¶
　　(諸侯不如因而定之㑹于戚謀定衛也杜氏曰戚/衛地張氏曰前書衛侯之奔此列孫林父于㑹晉)¶
　　(為覇主抑君助臣晉大夫/之黨孫林父罪惡見矣)¶
　　(經書月三書日二大衍厯正月乙丑大乙亥冬至/二月乙未小朔日食三月甲子大四月甲午小己)¶
　　(未二十六日五月癸亥大六月癸巳小七月壬戌/大八月壬辰小九月辛酉大十月辛夘小十一月)¶
　　(庚申大十二/月庚寅小)¶
　十有五年(癸夘靈王十四年○晉覇悼十五卒○蔡/景三十四○曹成二十○衛獻十九殤公)¶
　　(剽元年○鄭簡八○陳哀十一○杞孝九○宋平/十八○齊靈二十四○秦景十九○楚康二○吳)¶
　　(諸樊/三)¶
<pb:KR1e0057_WYG_016-37b>¶
　春¶
　　宋公使向戌來聘(左傳曰聘且尋盟杜氏曰報二/年豹之聘尋十一年亳之盟)¶
　　二月¶
　　己亥及向戌盟于劉(孫氏曰劉魯地襄陵許氏曰/不盟于國而盟于劉崇向戌)¶
　　(故公弱甚矣高氏曰凢因来聘而盟者必在國内/如成三年晉侯使荀庚来聘衛侯使孫良夫来盟)¶
　　(丙午及荀庚盟丁未及孫良夫盟十一年晉侯使/郤犫来聘己丑及郤犫盟襄七年衛侯使孫林父)¶
　　(來聘壬戌及孫林父盟是也劉蓋王畿采地豈有/來聘魯而逺盟于劉者乎蓋下文有劉夏因傳者)¶
　　(以為春夏之夏與文四年夏逆婦/姜于齊同文故誤增于劉二字爾)¶
<pb:KR1e0057_WYG_016-38a>¶
　　劉夏逆王后于齊(杜氏曰劉采地夏名也天子卿/書字劉夏非卿故書名孫氏曰)¶
　　(天子不親迎娶后則三公逆之劉夏士也王后天/下母使微者逆之可哉高郵孫氏曰天子逆后使)¶
　　(三公春秋二百四十二年周王十三書逆王后者/唯二非禮則書也祭公行得禮而書之者譏遂事)¶
　　(也劉夏之逆則以非三公而譏/之宋氏曰何以書魯主婚也)¶
　夏¶
　　齊侯伐我北鄙圍成(左傳曰齊侯圍成貳於晉故/也高氏曰是時季孫在齊季)¶
　　(孫宿為戚之㑹以定衛而齊不與焉齊固有憾於/諸侯矣而尤懐夫袁婁之恥者也伐我北鄙以此)¶
　　(之故成蓋吾/仲孫之邑也)¶
<pb:KR1e0057_WYG_016-38b>¶
　　公救成至遇(公羊傳曰不敢進也杜氏曰遇魯邑/公至遇畏齊不敢至成范氏曰至遇)¶
　　(而齊師已退髙氏曰魯於是時巳三分其民而公/室卑弱已不足以當敵故書公救成至遇若畏而)¶
　　(不進則書次矣/不當書至也)¶
　　季孫宿叔孫豹帥師城成郛(常山劉氏曰由不能/救成成郛見壊而城)¶
　　(之也吕氏曰成郛壊而城苟完而已髙氏曰此孟/孫之邑而叔孫季孫帥師以城之者見三家相黨)¶
　　(以備齊為名而興役之衆故其城堅固可守卒為/魯患而不可墮也定十二年公圍成是也郛蓋外)¶
　　(城/也)¶
　秋¶
<pb:KR1e0057_WYG_016-39a>¶
　　八月¶
　　丁巳日有食之(高氏曰按長厯七月丁巳朔八月/無丁巳又不書朔蓋因舊史也)¶
　　邾人伐我南鄙(左傳曰使告于晉晉將為㑹以討/邾莒晉侯有疾乃止高氏曰邾貳)¶
　　(於晉以與齊黨於莒故来伐我襄陵許氏曰政在/君則民一民一則國强政在臣則民二民二則國)¶
　　(弱魯自文襄失政大夫盜竊國柄齊與邾莒/交伐其國不競甚矣無他民分於三桓故也)¶
　冬¶
　　十有一月¶
　　癸亥晉侯周卒(悼公也在位十五年子彪嗣是為/平公襄陵許氏曰悼公之覇功亞)¶
<pb:KR1e0057_WYG_016-39b>¶
　　(桓文平公受之遺烈猶在祝柯澶/淵之盟是已自是則晉日替矣)¶
　　(經書月三書日三大衍厯正月己未大庚辰冬至/二月己丑小己亥十一日三月戊午大四月戊子)¶
　　(大五月戊午小六月丁亥大七月丁巳小日食經/書八月丁巳食閏法差也八月丙戌大九月丙辰)¶
　　(小十月乙酉大閏月乙夘小十一月甲申大經十/一月癸亥在閏十月及十二月十二月甲寅小長)¶
　　(厯是年七月/丁巳朔日食)¶
　十有六年(甲辰靈王十五年○晉覇平公彪元年○/蔡景三十五○曹成二十一○衛獻二十)¶
　　(殤二○鄭簡九○陳哀十二○杞孝十○宋平十/九○齊靈二十五○秦景二十○楚康三○吳諸)¶
　　(樊/四)¶
<pb:KR1e0057_WYG_016-40a>¶
　春¶
　　王正月¶
　　𦵏晉悼公(踰月而/𦵏速)¶
　　三月¶
　　公㑹晉侯宋公衛侯鄭伯曹伯莒子邾子薛伯杞¶
　　伯小邾子于溴梁(溴古間切○左傳曰平公即位/改服脩官烝于曲沃警守而下)¶
　　(㑹于溴梁杜氏曰溴水名出河内軹縣東南至温/入河高氏曰為討邾莒也邾莒連伐魯魯使告于)¶
　　(晉悼公将為㑹以討之遇疾乃止平公即位遂成/父志蘇氏曰衛侯剽也二十五年衛侯入于夷儀)¶
<pb:KR1e0057_WYG_016-40b>¶
　　(衎也二君/皆稱衛侯)¶
　　戊寅大夫盟(左傳曰晉侯與諸侯宴于温使諸大/夫舞曰歌詩必類齊高厚之詩不類)¶
　　(荀偃怒且曰諸侯有異志矣使諸大夫盟高厚高/厚逃歸於是叔孫豹晉荀偃宋向戌衛寗殖鄭公)¶
　　(孫蠆小邾之大夫盟曰同討不庭公羊傳曰諸侯/皆在是言大夫盟信在大夫也穀梁傳曰不曰諸)¶
　　(侯之大夫大夫不臣也高氏曰或謂晉侯在喪故/使大夫盟非也晉侯不憚出㑹豈不肯出盟邪雞)¶
　　(澤之㑹諸侯巳盟而陳轅僑至勢不可拒因與之/盟然僑人臣也不可當君使大夫盟之故以大夫)¶
　　(而繫諸侯見諸侯之已盟也今叙諸侯而不言盟/言大夫而不繫諸侯也是時晉為魯故将執邾莒)¶
　　(二君而齊使高厚来㑹先知其故遽自逃歸所以/諸侯不欲先自盟也夫晉㑹諸侯而使大夫盟則)¶
<pb:KR1e0057_WYG_016-41a>¶
　　(信在大夫矣烏在其為盟主哉是時齊有崔高衛/有孫寗六卿專晉三家柄魯聖人因此盟以著喪)¶
　　(亂之階趙氏曰高厚若以在㑹而逃歸經文不合/不書僖五年鄭伯逃歸不盟襄七年陳侯逃歸並)¶
　　(書以著其罪何獨此不書左氏此傳不足憑也胡/氏曰上年春㑹向十三國之大夫也夏㑹伐秦亦)¶
　　(十三國之大夫也冬㑹戚七國之大夫也此三㑹/皆國之大事也而使大夫專之是君不自為政矣)¶
　　(况悼公既没晉平初立無先君之明大夫張宜矣/夫豈一朝一夕之故哉張氏曰春秋荘十三年之)¶
　　(前禮樂征伐自諸侯出而權未一也自齊桓晉文/繼覇中國之政齊晉專之然猶在諸侯也至今年)¶
　　(以後則皆自大夫出矣故於此書大夫盟著世變/之益降也永嘉陳氏曰文十五年盟扈十七年㑹)¶
　　(扈伯在而但曰諸侯者無伯也君在而但曰大夫/者無君也自文以下則有斥言諸侯而不序自襄)¶
<pb:KR1e0057_WYG_016-41b>¶
　　(以下則有斥言/大夫而不序)¶
　　晉人執莒子邾子以歸(左傳曰以我故執邾宣公/莒犂比公且曰通齊楚之)¶
　　(使孫氏曰執以歸不以歸京師劉氏曰稱人以執/非伯討也高郵孫氏曰晉平初立㑹于溴梁将以)¶
　　(號令而安之也一㑹/而執二君春秋罪之)¶
　　齊侯伐我北鄙(高氏曰齊既叛晉聞公在㑹将討/邾莒故復來伐是時齊益彊自柯)¶
　　(陵之㑹遂不復出但使大夫聽命使世子抗禮出/㑹蓋有輕諸侯之心矣故前年北鄙之役為莒伐)¶
　　(我邾竇附齊故亦伐我南鄙晉患齊之益驕也於/是為溴梁之㑹以討貳焉邾莒畏晉不敢不㑹而)¶
　　(齊獨不至故晉人乃執二君以歸也齊知二君之/執為我之故乃益復伐我二年之間齊師五至于)¶
<pb:KR1e0057_WYG_016-42a>¶
　　(魯之/城下)¶
　夏¶
　　公至自㑹(高氏曰見公出㑹謀齊尚/未及還而齊師已見伐矣)¶
　　五月¶
　　甲子地震¶
　　叔老㑹鄭伯晉荀偃衛寗殖宋人伐許(左傳曰許/男請遷于)¶
　　(晉諸侯遂遷許許大夫不可晉人歸諸侯鄭子蟜/聞将伐許遂相鄭伯以從諸侯之師穆叔從公齊)¶
　　(子帥師㑹晉荀偃次于棫林伐許次于函氏髙氏/曰許欲棄楚請遷于晉既而不果故晉㑹諸侯大)¶
<pb:KR1e0057_WYG_016-42b>¶
　　(夫同伐之鄭與許有宿怨故其君親行而在晉上/蓋卿不先諸侯尊國君也宋人稱人蓋微者也宋)¶
　　(當在諸侯之上今列衛寗殖之下故知其微者張/氏曰許男有從中國之志而大夫沮之足以見一)¶
　　(時之/俗矣)¶
　秋¶
　　齊侯伐我北鄙圍成(左傳曰齊侯圍成孟孺子速/徼之齊侯曰是好勇去之以)¶
　　(為之名速遂塞海陘而還高氏曰去年伐我圍成/而壊其郛今春再伐我至是又伐我圍成甚之也)¶
　　大雩¶
　冬¶
<pb:KR1e0057_WYG_016-43a>¶
　　叔孫豹如晉(左傳曰聘且言齊故晉人曰以寡君/之未禘祀與民之未息不然不敢忘)¶
　　(穆叔曰以齊人之朝夕釋憾於敝邑是以大請敝/邑之急朝不及夕引領西望曰庶幾乎比執事之)¶
　　(聞恐無及也見中行獻子賦析父獻子曰偃知罪/矣敢不從執事以同恤社稷而使魯及此見范宣)¶
　　(子賦鴻鴈之卒章宣子曰匄在此敢使魯無鳩乎/髙氏曰魯不能内修其政以禦無道之齊而乞憐)¶
　　(于晉魯之君/臣庸甚矣)¶
　　(經書月三書日二大衍厯正月癸未大乙酉冬至/二月癸丑小經三月戊寅在此月三月壬午大四)¶
　　(月壬子大經五月甲子在此月五月壬午小六月/辛亥大七月辛巳小八月庚戌大九月庚辰小十)¶
　　(月己酉大十一月己夘小十二月戊申大長厯是/年閏十月戊寅三月二十六日甲子五月十三日)¶
<pb:KR1e0057_WYG_016-43b>¶
　十有七年(乙巳靈王十六年○晉覇平二○蔡景三/十六○曹成二十二○衛獻二十一殤三)¶
　　(○鄭簡十○陳哀十三○把孝十一○宋平二十/○齊靈二十六○秦景二十一○楚康四○吳諸)¶
　　(樊/五)¶
　春¶
　　王二月¶
　　庚午邾子牼卒(牼苦耕切公穀作瞷○宣公也在/位十八年子華嗣是為悼公去年)¶
　　(晉人執以歸此書卒者晉人釋之也莒亦如之髙/氏曰考成公末年宣公来朝襄公九年宣又来朝)¶
　　(魯亦以其貴卿往聘而修平葢崇睦矣而晚卒/起仇讎如此者魯國政刑不修有以啟之也)¶
<pb:KR1e0057_WYG_016-44a>¶
　　宋人伐陳(左傳曰宋荘朝伐陳獲司徒卬卑宋也/髙氏曰七年鄬之㑹陳侯逃歸自是不)¶
　　(復與諸侯㑹而楚鄭連年侵宋宋人於是請於晉/而伐之宋無為中國取陳之意自適己事而已然)¶
　　(書伐許伐陳亦/著楚之絀也)¶
　夏¶
　　衛石買帥師伐曹(左傳曰衛孫蒯田于曹隧飲馬/于重丘毁其瓶重丘人閉門而)¶
　　(訽之曰親逐而君爾父為厲是之不憂而何以田/為衛石買孫蒯伐曹取重丘曹人愬于晉髙氏曰)¶
　　(雖石買以私忿背盟加兵於人然/曹亦有以致之是以有辭于伐也)¶
　秋¶
<pb:KR1e0057_WYG_016-44b>¶
　　齊侯伐我北鄙圍桃(桃公作洮○左傳曰齊人以/其未得志於我故伐我北鄙)¶
　　(圍桃杜氏曰弁/縣東南有桃虛)¶
　　齊高厚帥師伐我北鄙圍防(高厚上左無齊字○/左傳曰髙厚圍臧紇)¶
　　(于防師自陽關逆臧孫至于旅松鄹叔紇臧疇臧/賈帥甲三百宵犯齊師送之而復齊師去之齊人)¶
　　(獲臧堅髙氏曰齊之君臣同来伐我分兵以圍吾/二邑其恃衆暴寡如此齊魯世昏姻之國也而數)¶
　　(年之間見伐不已/見魯政之衰失矣)¶
　　九月¶
　　大雩¶
<pb:KR1e0057_WYG_016-45a>¶
　　宋華臣出奔陳(左傳曰宋華閲卒華臣弱臯比之/室使賊殺其宰華吳賊六人以鈹)¶
　　(殺諸盧門合左師之後左師懼曰老夫無罪賊曰/臯比私有討於吳遂幽其妻曰畀余而大璧宋公)¶
　　(聞之曰臣也不唯其宗室是暴大亂宋國之政必/逐之左師曰臣也亦卿也大臣不順國之恥也不)¶
　　(如蓋之乃舎之左師為己短䇿苟過華臣之門必/騁國人逐瘈狗瘈狗入于華臣氏國人從之華臣)¶
　　(懼遂奔陳高氏曰華臣暴其宗室而亂宋國之政/不有國討失政刑矣震駭而奔懷慝之禍也夫陳)¶
　　(乃宋讎而奔/焉意尤可誅)¶
　冬¶
　　邾人伐我南鄙(左氏曰為齊故也杜氏曰齊未得/志於魯故邾助之高氏曰邾之先)¶
<pb:KR1e0057_WYG_016-45b>¶
　　(君以伐魯而為晉所執既歸而辛嗣子在喪而復/興師伐我者叛晉也與齊也齊人使之脩先君之)¶
　　(怨也此祝柯之㑹/所以復来執也)¶
　　(經書月二書日一大衍厯正月戊寅小辛夘冬至/二月丁未大庚午二十四曰三月丁丑小四月丙)¶
　　(午大五月丙子小六月乙巳大七月乙亥小八月/甲辰大九月甲戌小十月癸夘大十一月癸酉小)¶
　　(十二月/壬寅大)¶
　十有八年(丙午靈王十七年○晉覇平三○蔡景三/十七○曹成二十三卒○衛獻二十二殤)¶
　　(四○鄭簡十一○陳哀十四○杞孝十二○宋平/二十一○齊靈二十七○秦景二十二○楚康五)¶
　　(○吳諸/樊六)¶
<pb:KR1e0057_WYG_016-46a>¶
　春¶
　　白狄來(公羊傳曰白狄之君也不言朝不能行朝/禮髙氏曰與介葛盧來同春秋書白狄於)¶
　　(是焉/止)¶
　夏¶
　　晉人執衛行人石買(左傳曰執衛行人石買于長/子執孫蒯于純留為曹故也)¶
　　(杜氏曰石買即是伐曹者宜即懲治本罪而晉因/其為使執之故書行人高氏曰晉侯欲脩方伯之)¶
　　(義黜叛夫而誅亂臣則莫如正孫蒯之惡/今大惡不舉而小過必察覇討果若是乎)¶
　秋¶
<pb:KR1e0057_WYG_016-46b>¶
　　齊師伐我北鄙(師穀作侯○襄陵許氏曰四年之/中六伐鄙而四圍邑又縱邾莒以)¶
　　(助其虐諸侯之陵暴未有若是者/也是以動天下之兵幾亡其國)¶
　冬¶
　　十月¶
　　公㑹晉侯宋公衛侯鄭伯曹伯莒子邾子滕子薛¶
　　伯杞伯小邾子同圍齊(左傳曰晉侯伐齊将濟河/獻子以朱絲係玉二㲄而)¶
　　(禱曰齊環怙恃其險負其衆庶棄好背盟陵虐神/主曾臣彪将帥諸侯以討焉其官臣偃實先後之)¶
　　(苟捷有功無作神羞㑹于魯濟尋溴梁之言同伐/齊齊侯禦諸平隂塹防門而守之廣里夙沙衛曰)¶
<pb:KR1e0057_WYG_016-47a>¶
　　(不能戰莫如守險弗聽諸侯之士門焉齊人多死/范宣子告析文子曰吾知子敢匿情乎魯人莒人)¶
　　(皆請以車千乗自其鄉入既許之矣若入君必失/國子家以告公公恐齊侯登巫山以望晉師晉人)¶
　　(使司馬斥山澤之險雖所不至必斾而疏陳之使/乗車者左實右偽以斾先輿曳柴而從之齊侯見)¶
　　(之畏其衆也乃脱歸齊師夜遁入平隂遂從齊師/晉人欲逐歸者魯衛請攻險荀偃士匄以中軍克)¶
　　(京兹魏絳欒盈以下軍克邿趙武韓起以上軍圍/盧弗克及秦周伐雍門之萩范鞅門于雍門焚雍)¶
　　(門及西郭南郭劉難士弱率諸侯之師焚申池之/竹木焚東郭北郭范鞅門于揚門州綽門于東閭)¶
　　(齊侯駕將走郵棠太子與郭榮叩馬曰師速而疾/畧也將退矣君何懼焉且社稷之主不可以輕輕)¶
　　(則失衆君必待之將犯之太子抽劒斷鞅乃止東/侵及濰南及沂高氏曰凢侵伐圍入之類未有言)¶
<pb:KR1e0057_WYG_016-47b>¶
　　(同者此為魯討齊而書同圍何也以謂諸侯皆不/義齊乎則邾莒亦嘗病魯矣以謂諸侯皆睦於晉)¶
　　(而貳於齊乎則滕薛小邾既屬齊矣然則謂之同/圍猶同盟也澄曰凡合諸侯而為盟必有一國主)¶
　　(盟同盟則諸國同飲血而無適主盟者也合諸侯/而用兵必有一國主兵同圍齊則諸國同主兵而)¶
　　(無適主兵者也唯其莫適為主故諸國之兵雖甚/盛而不相統一各行其志環而攻之大擾齊境然)¶
　　(竟莫能聲罪致討以服齊之心而/取其成故書同圍齊而不書伐也)¶
　　曹伯負芻卒于師(成公也在位二十三/年子勝嗣是為武公)¶
　　楚公子午帥師伐鄭(左傳曰鄭子孔欲去諸大夫/将叛晉而起楚師以去之使)¶
　　(告子庚子庚弗許楚子聞之使揚豚尹宜告子庚/曰國人謂不穀主社稷而不出師死不從禮不穀)¶
<pb:KR1e0057_WYG_016-48a>¶
　　(即位於今五年師徒不出人其以不榖為自逸而/忘先君之業矣大夫圗之其若之何子庚嘆曰君)¶
　　(王其謂午懐安乎吾以利杜稷也見使者稽首而/對曰諸侯方睦於晉臣請嘗之若可君而繼之不)¶
　　(可収師而退可以無害君亦無辱子庚帥師治兵/於汾於是子蟜伯有子張從鄭伯伐齊子孔子展)¶
　　(子西守二子知子孔之謀完守入保子孔不敢㑹/楚師楚師伐鄭次于魚陵右師城上棘遂渉潁次)¶
　　(于旃然蒍子馮公子格率鋭師侵費滑胥靡獻于/雍梁右回梅山侵鄭東北至于蟲牢而反子庚門)¶
　　(于純門信于城下而還渉于魚齒之下甚雨及之/楚師多凍役徒幾盡高氏曰楚自蕭魚之役不復)¶
　　(伐鄭鄭伯在㑹而楚伐/之者公子嘉召之也)¶
　　(經書月一書曰無大衍厯正月壬申大丙申冬至/二月壬寅小三月辛未大四月辛丑小五月庚午)¶
<pb:KR1e0057_WYG_016-48b>¶
　　(大六月庚子小閏月己巳大七月己亥小八月戊/辰大九月戊戌小十月丁夘大十一月丁酉小十)¶
　　(二月丙/寅大)¶
　十有九年(丁未靈王十八年○晉覇平四○蔡景三/十八○曹武公滕元年○衛獻二十三殤)¶
　　(五○鄭簡十二○陳哀十五○杞孝十三○宋平/二十二○齊靈二十八卒○秦景二十三○楚康)¶
　　(六○吳/諸樊七)¶
　春¶
　　王正月¶
　　諸侯盟于祝柯(柯古多切公作阿○左傳曰諸侯/還自沂上盟于督揚曰大毋侵小)¶
<pb:KR1e0057_WYG_016-49a>¶
　　(孫氏曰諸侯不序前目後凢也杜氏曰前年圍齊/之諸侯也祝柯縣今屬濟南郡張氏曰後漢志平)¶
　　(原郡祝柯地譜齊/州禹城縣齊邑)¶
　　晉人執邾子(左傳曰以其伐我故高氏曰既来同/㑹又與同盟而乃執之非覇討也劉)¶
　　(氏曰邾人伐魯晉人疾之執其君以刼其地不言/以歸釋之也未得其地故刼之巳得其地故釋之)¶
　　(襄陵許氏曰執之舎之削取其田不/以上命皆專於晉討雖當命非正也)¶
　　公至自伐齊(上年書圍齊而此以伐至者蓋興師/本以伐齊也兵無適主故不能共聲)¶
　　(罪以伐之而乃各逞力以圍之故書同圍/以示譏公既至則本其事而以伐至也)¶
　　取邾田自漷水(漷好虢切又音郭○左傳曰次于于/泗上疆我田取邾田自漷水歸之)¶
<pb:KR1e0057_WYG_016-49b>¶
　　(我杜氏曰取邾田以漷水為界漷水出東海合鄉/縣西南經魯國至高平湖陸縣入泗蘇氏曰成二)¶
　　(年晉人敗齊于鞌使齊歸我汶陽之田書曰取汶/陽田不言齊田魯地也今以晉命取田于邾故曰)¶
　　(取邾田言非魯地也高氏曰邾之病魯信有罪矣/魯以諸侯之力前既執其先君此又執其嗣君取)¶
　　(其田蓋已甚矣但書取邾田足矣又云自漷水者/隨漷水以為界藎言其取之多也襄陵許氏曰邾)¶
　　(自漷水既削庶其畀我/相繼来奔邾始衰亂矣)¶
　　季孫宿如晉(左傳曰如晉拜師澄曰/謝討齊且取邾田也)¶
　　𦵏曹成公(曹小國常朝魯其君卒魯常㑹其/𦵏况今又為魯同圍齊而卒于師)¶
　夏¶
<pb:KR1e0057_WYG_016-50a>¶
　　衛孫林父帥師伐齊(左傳曰晉荀偃卒而視不可/含宣子盥而撫之曰事吳敢)¶
　　(不如事主猶視欒懐子曰其為未卒事於齊故也/乎乃復撫之曰主苟終所不嗣事于齊者有如河)¶
　　(乃瞑受含欒魴帥師從衛孫文子伐齊張氏曰欒/魴不書孫林父幷將也夫討彊暴之罪而使逐君)¶
　　(之大夫尸其事則晉何以服齊高氏曰十四年林/父逐衛侯衎奔于齊故獨伐齊林父逐君覇主所)¶
　　(當討而與之㑹伐則晉/平公之霸業可知矣)¶
　秋¶
　　七月¶
　　辛卯齊侯環卒(環公作瑗○靈公也在位二/十八年子光嗣是為荘公)¶
<pb:KR1e0057_WYG_016-50b>¶
　　晉士匄帥師侵齊至穀聞齊侯卒乃還(穀齊地劉/氏曰天下)¶
　　(無王諸侯擅命征伐各自己出利人之難以成其/私故伐人之喪者比比而士匄乃還師不侵不亦)¶
　　(善乎陸氏曰士匄聞喪不當更往還為合禮蘇氏/曰榖梁謂為士匄宜墠唯復命于介大將在軍君)¶
　　(命有所不受有善而專之君與有/焉必君命而後可則安用將矣)¶
　　八月¶
　　丙辰仲孫蔑卒(此孟文伯之子獻子/也子速嗣曰莊子)¶
　　齊殺其大夫高厚(左傳曰齊侯娶于魯曰顔懿姬/無子其姪鬷聲姬生光以為太)¶
　　(子諸子仲子戎子戎子嬖仲子生牙屬諸戎子戎/子請以為太子許之仲子曰不可廢常不祥間諸)¶
<pb:KR1e0057_WYG_016-51a>¶
　　(侯難光之立也列於諸侯矣今無故而廢之是專/黜諸侯而以難犯不祥也君必悔之公曰在我而)¶
　　(巳遂東太子光使高厚𫝊牙以為太子夙沙衛為/少傅齊侯疾崔杼㣲逆光疾病而立之光殺戎子)¶
　　(莊公即位執公子牙於句瀆之丘夙沙衛奔高唐/以叛崔杼殺高厚於灑藍而兼其室高氏曰齊高)¶
　　(厚嘗帥師伐我矣晉新行義於齊齊侯始立而欲/親晉故歸罪於高厚而殺之以説于晉此明年齊)¶
　　(侯所以及澶淵之盟也張氏曰殺髙厚者崔/杼也杼雖擅生殺之柄亦荘公之所欲也)¶
　　鄭殺其大夫公子嘉(嘉公作喜○左傳曰鄭子孔/之為政也專國人患之乃討)¶
　　(西宫之難與純門之師子孔當罪子展子西率國/人伐之殺子孔而分其室胡氏曰嘉則有罪矣子)¶
　　(展子西不能正以王法肆諸市朝與衆同/弃乃利其室而分之有私焉故穪國以殺)¶
<pb:KR1e0057_WYG_016-51b>¶
　冬¶
　　𦵏齊靈公(高氏曰齊魯乃世昏姻之國雖有前/怨今已易世故不廢喪紀示不忘好)¶
　　城西郛(左傳曰懼齊也高氏曰夫齊怨在魯靈公/以是而死荘公既立思所以報魯此人情)¶
　　(之必/至也)¶
　　叔孫豹㑹晉士匄于柯(左傳曰齊及晉平盟于大/隧故穆叔㑹范宣子于柯)¶
　　(穆叔見叔向賦載馳之四章叔向曰肸敢不承命/杜氏曰魏郡内黄縣東北有柯城高氏曰魯猶懼)¶
　　(齊故為柯之/㑹以自固)¶
　　城武城(左傳曰穆叔歸曰齊猶未也不可以不/懼乃城武城杜氏曰泰山南武城縣)¶
<pb:KR1e0057_WYG_016-52a>¶
　　(經書月二書日二大衍厯正月丙申小辛丑冬至/二月乙丑大三月乙未大四月乙丑小五月甲午)¶
　　(大六月甲子小經七月辛夘在此月七月癸巳大/經八月丙辰在此月八月癸亥小九月壬辰大十)¶
　　(月壬戌小十一月辛夘大十二月辛酉小長厯是/年閏九月辛夘七月十七日丙辰八月二十四日)¶
　二十年(戊申靈王十九年○晉覇平五○蔡景三十/九○曹武二○衛獻二十四殤六○鄭簡十)¶
　　(三○陳哀十六○杞孝十四○宋平二十三○齊/荘公光元年○秦景二十四○楚康七○呉諸樊)¶
　　(八/)¶
　春¶
　　王正月¶
<pb:KR1e0057_WYG_016-52b>¶
　　辛亥仲孫速㑹莒人盟于向(左傳曰及莒平盟于/向督揚之盟故也杜)¶
　　(氏曰向莒邑莒數伐魯前年諸侯盟督揚以和解/之故二國自復共盟結其好高氏曰向本屬莒宣)¶
　　(四年取之諸侯盟祝柯以和解莒魯二國復自結/好自是二十年莒魯不交兵速代父為卿未練而)¶
　　(從政無復三/年之喪也)¶
　夏¶
　　六月¶
　　庚申公㑹晉侯齊侯宋公衛侯鄭伯曹伯莒子邾¶
　　子滕子薛伯小邾子盟于澶淵(澶市然切○左傳/曰齊成故也高氏)¶
<pb:KR1e0057_WYG_016-53a>¶
　　(曰齊以晉不伐其喪而感服居喪而出盟襄陵許/氏曰自文十四年新城之役諸侯盟書同平公祝)¶
　　(柯澶淵之盟不書同此悼公之遺烈也歟杜氏曰/澶淵衛地近戚田在頓丘縣南一名繁汗張氏曰)¶
　　(唐置澶州今屬/開德府臨河縣)¶
　秋¶
　　公至自㑹¶
　　仲孫速帥師伐邾(左傳曰邾人驟至以諸侯之事/弗能報也孟荘子伐以報之孫)¶
　　(氏曰速伐邾背澶淵之盟也襄陵許氏曰祝柯之/㑹既執邾子又取其田報亦足矣而復伐之譏已)¶
　　(甚也且澶淵在彼高氏曰方與之盟而退又興師/以伐之可乎然邾小國也不量力而易覇國敵彊)¶
<pb:KR1e0057_WYG_016-53b>¶
　　(國連兵不已/豈謀也哉)¶
　　蔡殺其大夫公子燮(左傳曰蔡公子燮欲以蔡之/晉蔡人殺之初蔡文侯欲事)¶
　　(晉曰先君與於踐土之盟晉不可弃且兄弟也畏/楚不能行而卒楚人使蔡無常公子燮求從先君)¶
　　(以利蔡不能而死高氏曰燮蓋嘗為鄭所獲者欲/舎荆楚而之中國正也追先君之志而成之順也)¶
　　(楚政無常求寛其民利也而用事者安楚弗欲懼/燮之起晉爭也而殺之非所謂可殺者也而以國)¶
　　(殺者蔡侯/以為罪也)¶
　　蔡公子履出奔楚(高氏曰履燮之弟也因懼而奔/楚亦可傷矣君子之謀國也必)¶
　　(審其力察其勢揆其時三者可矣然後度其義義/雖可而三者弗可君子弗輕為也夫蔡之事楚也)¶
<pb:KR1e0057_WYG_016-54a>¶
　　(殆將百年矣楚不與中國交兵者甫十年爾二子/見其稍為晉下也將伸百年之辱改而從晉此所)¶
　　(以義雖可為而三者未可也故燮之殺履之出衆/人矜其功之弗就而君子以為謀之未臧師為楚)¶
　　(撼而晉不能救/卒亡其國哀哉)¶
　　陳侯之弟黄出奔楚(黄公穀作光○左傳曰陳慶/虎慶寅畏公子黄之偪愬諸)¶
　　(楚曰與蔡司馬同謀楚人以為討公子黄將出奔/呼於國曰慶氏無道求專陳國暴蔑其君而去其)¶
　　(親五年不滅是無天也高氏曰黄與履何以奔楚/自理也黄以寵任太過權逼其卿故慶氏譛而陳)¶
　　(侯不能為之辨明是以一國之大不能容一弟也/澄曰黄非三命之大夫故不氏之曰公子然以時)¶
　　(君之弟其尊與再命之大夫同故得稱名其稱/名者以其為陳侯之弟故也故曰陳侯之弟黄)¶
<pb:KR1e0057_WYG_016-54b>¶
　　叔老如齊(杜氏曰齊魯有怨交聘/禮絶今復繼好息民)¶
　冬¶
　　十月¶
　　丙辰朔日有食之¶
　　季孫宿如宋(左傳曰報向戌之聘也高/氏曰我有齊難至是始報)¶
　　(經書月三書日三六衍厯正月庚寅大丙午冬至/辛亥二十二日二月庚申小三月己丑大四月己)¶
　　(未小五月戊子大六月戊午小庚申三日七月丁/亥大八月丁巳大九月丁亥小十月丙辰大朔日)¶
　　(食十一月丙戌小/十二月乙夘大)¶
<pb:KR1e0057_WYG_016-55a>¶
　二十有一年(己酉靈王二十年○晉覇平六○蔡景/四十○曹武三○衛獻二十五殤七○)¶
　　(鄭簡十四○陳哀十七○杞孝十五○宋平二十/四○齊荘二○秦景二十五○楚康八○吳諸樊)¶
　　(九/)¶
　春¶
　　王正月¶
　　公如晉(左傳曰拜師/及取邾田也)¶
　　邾庶其以漆閭丘來奔(左傳曰季武子以公姑姊/妻之皆有賜於其從者澄)¶
　　(曰庶其再命之大夫例名而不氏杜氏曰二邑在/高平南平陽縣東北有漆鄉西北有顯閭亭任公)¶
<pb:KR1e0057_WYG_016-55b>¶
　　(輔曰兖州鄒縣即南平陽也後漢山陽南平鄉有/漆亭山陽南平陽有閭丘亭劉氏曰漆一邑閭丘)¶
　　(一邑也不言及所受於君之私邑而食之者也私/邑不言及公邑言及高氏曰時公在晉而季氏受)¶
　　(叛臣納其邑是謂/以利主逋逃也)¶
　夏¶
　　公至自晉¶
　秋¶
　　晉欒盈出奔楚(左傳曰欒桓子娶於范宣子生懐/子范鞅以其亡也怨欒氏桓子卒)¶
　　(欒祁與其老州賔通幾亡室矣懐子患之祁懼其/討也愬諸宣子曰盈將為亂范鞅為之徴懐子好)¶
<pb:KR1e0057_WYG_016-56a>¶
　　(施士多歸之宣子畏其多士也信之懐子為下卿/宣子使城著而遂逐之高氏曰盈不能防閑其母)¶
　　(遂為范匄所逐然不以范匄逐之為文者使盈無/可逐之釁則匄亦不得而逐矣既取奔亡復有作)¶
　　(亂之志故特奔于楚焉以楚彊大今/日可恃以逃難他日可挾以復歸也)¶
　　九月¶
　　庚戌朔日有食之¶
　冬¶
　　十月¶
　　庚辰朔日有食之(襄陵許氏曰比年食又比月食/蓋自是八年之間而日七食禍)¶
<pb:KR1e0057_WYG_016-56b>¶
　　(變重/矣)¶
　　曹伯來朝(即位三年/而來朝也)¶
　　公㑹晉侯齊侯宋公衛侯鄭伯曹伯莒子邾子于¶
　　商任(任音壬○左傳曰錮欒氏也襄陵許氏曰欒/氏之出非其罪也徒以權門私相忌怨何有)¶
　　(於國而平公受其激怒勤動諸侯以逞范鞅之積/憾必欲使盈無所容於世故盈發憤卒興禍亂此)¶
　　(皆以私敗公足以為古今之至戒是時中國無事/晉無所發政以亟㑹諸侯則知徒以欒氏信不誣)¶
　　(也/)¶
　　(經書月三書日二大衍厯正月乙酉小壬子冬至/二月甲寅大閏月甲申小三月癸丑大四月癸未)¶
<pb:KR1e0057_WYG_016-57a>¶
　　(小五月壬子大六月壬午小七月辛亥大八月辛/巳小九月庚戌大朔日食十月庚辰小朔日食大)¶
　　(衍九月日食黄道翼九度大十月日在黄道角四/度弱非食限十一月己酉大十二月己夘大長厯)¶
　　(是年閏/八月)¶
　二十有二年(庚戌靈王二十一年○晉覇平七○蔡/景四十一○曹武四○衛獻二十六殤)¶
　　(八○鄭簡十五○陳哀十八○杞孝十六○宋平/二十五○齊荘三○秦景二十六○楚康九○吳)¶
　　(諸樊/十)¶
　春¶
　　王正月¶
<pb:KR1e0057_WYG_016-57b>¶
　　公至自㑹(著不朝/正于朔)¶
　夏¶
　　四月¶
　秋¶
　　七月¶
　　辛酉叔老卒(此叔肸之孫聲伯之子子叔齊/子也其子弓嗣是曰子叔敬子)¶
　冬¶
　　公㑹晉侯齊侯宋公衛侯鄭伯曹伯莒子邾子滕¶
<pb:KR1e0057_WYG_016-58a>¶
　　子薛伯杞伯小邾子于沙隨(邾子下左無滕子○/在傳曰樂盈自楚適)¶
　　(齊晏平仲言於齊侯曰商任之㑹受命于晉今納/欒氏將安用之小所以事大信也失信不立君其)¶
　　(國之弗聼㑹于沙隨復錮欒氏也欒盈猶在齊晏/子曰禍將作矣齊將伐晉不可以不懼胡氏曰古)¶
　　(者大夫去國君不歸其社稷不繫累其子弟不收/其田邑使人導之出疆又先於其所往厚人倫也)¶
　　(今晉不念欒氏世勲而逐盈又將搏執之而命諸/侯無得納焉何其已甚也楚逐申公巫臣子反請)¶
　　(以重幣錮之楚子曰止彼若能利國家雖重幣晉/將可乎若無益於晉晉將棄之何勞錮焉其賢於)¶
　　(商任沙隨之謀逺矣高氏曰晉以大夫之故期年/之間再合諸侯見晉失覇者之義不足以令諸侯)¶
　　(矣齊人於是終保盈是令不行也令不行者盈之/譖為可憫者也諸侯皆知之而平公不知也故齊)¶
<pb:KR1e0057_WYG_016-58b>¶
　　(侯慨然背此盟而眀/年伐衛遂伐晉也)¶
　　公至自㑹(為一欒盈而再合諸/侯見大夫之彊也)¶
　　楚殺其大夫公子追舒(左傳曰楚觀起有寵於令/尹子南未益禄而有馬數)¶
　　(十乗楚人患之王將討焉子南之子棄疾為王御/士王毎見之必泣棄疾曰君三泣臣矣敢問誰之)¶
　　(罪也王曰令尹之不能爾所知也國将討焉爾其/居乎對曰父戮子居君焉用之洩命重刑臣亦不)¶
　　(為王遂殺子南於朝轘觀起於四竟子南之臣謂/棄疾請徙子尸於朝曰君臣有禮唯二三子三日)¶
　　(棄疾請尸王許之既葬其徒曰行乎曰吾與殺吾/父行将焉入曰然則臣王乎曰棄父事讎吾不忍)¶
　　(也遂縊而死蘇氏曰追舒罪不至死故稱國以殺/高氏曰追舒寵近小人故及於難然以楚國之力)¶
<pb:KR1e0057_WYG_016-59a>¶
　　(除一寵嬖之大夫顧豈難哉而康王始則與人之/子圖其父終則殺之轘其黨由威柄失於上故刑)¶
　　(不足以馭下也夫威柄既立則責譙足以折姦臣/之鋒及其失之則刀鋸不足以當姦臣之罪其怨)¶
　　(毒所鍾遂發於靈王之世楚之不亡者幸而已以/强大之國而威柄一失其禍遂至於此則中國之)¶
　　(君可不/監于兹)¶
　　(經書月三書日一大衍厯正月己酉小丁巳冬至/二月戊寅大三月戊申小四月丁丑大五月丁未)¶
　　(小六月丙子大七月丙午小辛酉十六日八月乙/亥大九月乙巳小十月甲戌大十一月甲辰小十)¶
　　(二月癸/酉大)¶
　二十有三年(辛亥靈王二十二年○晉覇平八○蔡/景四十二○曹武五○衛獻二十七殤)¶
<pb:KR1e0057_WYG_016-59b>¶
　　(九○鄭簡十六○陳哀十九○杞孝十七卒○宋/平二十六○齊荘四○秦景二十七○楚康十○)¶
　　(吳諸樊/十一)¶
　春¶
　　王二月¶
　　癸酉朔日有食之¶
　　三月¶
　　己巳杞伯匄卒(孝公也在位十七年晉悼夫人之/兄弟也五與魯盟其弟益姑立是)¶
　　(為文公高氏曰杞自桓公以來晉悼/為昏姻國國恃以興而魯禮有加)¶
<pb:KR1e0057_WYG_016-60a>¶
　夏¶
　　邾畀我來奔(&KR0140;公作鼻○杜氏曰庶其之黨同竊/邑以叛君高氏曰向受邾之叛臣與)¶
　　(其邑今又受其叛臣是年/冬臧孫紇出奔邾亦受之)¶
　　葬杞孝公¶
　　陳殺其大夫慶虎及慶寅(左傳曰陳侯如楚公子/黄愬二慶於楚楚人召)¶
　　(之使慶樂往殺之慶氏以陳叛屈建從陳侯圍陳/陳人城板隊而殺人役人相命各殺其長遂殺慶)¶
　　(虎慶寅高氏曰書及者罪在/慶虎以虎之罪而及寅也)¶
　　陳侯之弟黄自楚歸于陳(高氏曰二慶死則黄之/歸易也衛侯之弟鱄秦)¶
<pb:KR1e0057_WYG_016-60b>¶
　　(伯之弟鍼皆不書歸何也鱄/鍼之歸衛侯秦伯己卒矣)¶
　　晉欒盈復入于晉入于曲沃(左傳曰晉将嫁女于/吳齊侯使析歸父媵)¶
　　(之以藩載欒盈及其士納諸曲沃欒盈夜見胥午/而告之許諾伏之而觴曲沃人樂作午言曰今也)¶
　　(得欒孺子何如對曰得主而為之死猶不死也皆/歎有泣者爵行义言皆曰得主何貳之有盈出徧)¶
　　(拜之欒盈帥曲沃之甲因魏獻子以晝入絳初欒/盈佐魏荘子於下軍獻子私焉故因之樂王鲋侍)¶
　　(坐於范宣子或告曰欒氏至矣宣子懼樂王鮒曰/奉君以走固宫必無害也且欒氏多怨子為政欒)¶
　　(氏自外子在位其利多矣既有利權又執民柄將/何懼焉欒氏所得其唯魏氏乎而可强取也夫克)¶
　　(亂在權子無懈矣公有姻喪王鮒使宣子墨縗冒/絰二婦人輦以如公奉公以如固宫范鞅逆魏舒)¶
<pb:KR1e0057_WYG_016-61a>¶
　　(則成列既乗将逆欒氏矣趨進曰欒氏帥賊以入/鞅之父與二三子在君所矣使鞅逆吾子鞅請驂)¶
　　(乗持帶遂超乗右撫劒左援帶命驅之出僕請鞅/曰之公宣子逆諸階執其手賂之以曲沃范氏之)¶
　　(徒在臺後欒氏乗公門宣子謂鞅曰矢及君屋死/之鞅用劒以帥卒欒氏退欒盈奔曲沃晉人圍之)¶
　　(張氏曰曲沃在河東聞喜縣劉氏曰曲沃欒氏之/邑也然則曷為不言叛非叛者也刼衆以敵君直)¶
　　(亂而已矣蘇氏曰欒盈自齊入于曲沃不言自齊/何也齊之納欒盈非以兵納之也譬如盜賊私納)¶
　　(之故不書自齊胡氏曰欒氏晉之世臣故盈雖出/奔猶繫於晉復入者甚逆之詞為其既絶而復入)¶
　　(也曲沃者所食之地當時權寵之臣各以利誘其/下使為之用至於殺身而不避莫知有君臣之分)¶
　　(者也故聞語欒孺子者則或嘆或泣而樂為之死/盈從之遂入絳乗公門若非天棄欒氏又有范鞅)¶
<pb:KR1e0057_WYG_016-61b>¶
　　(之謀晉亦殆矣原其失在於錮之甚急致無所容/是以至此極春秋備書以見人而不仁疾之已甚)¶
　　(亂也其為後世鍳豈/不深切著眀也哉)¶
　秋¶
　　齊侯伐衛遂伐晉(左傳曰齊侯伐衛自衛將遂伐/晉晏平仲曰君恃勇力以伐盟)¶
　　(主若不濟國之福也不德而有功憂必及君崔杼/諫曰不可臣聞之小國間大國之敗而毁焉必受)¶
　　(其咎君其圖之弗聽陳文子見崔武子曰将如君/何武子曰吾言於君君弗聽也以為盟主而利其)¶
　　(難羣臣若急君於何有子姑止之文子退告其人/曰崔子将死乎謂君甚而又過之不得其死過君)¶
　　(以義猶自抑也况以惡乎齊侯遂伐晉取朝歌為/二隊入孟門登大行張武庫於熒庭戍郫邵封少)¶
<pb:KR1e0057_WYG_016-62a>¶
　　(水以報平隂之役乃還趙勝帥東陽之師以追之/獲晏氂髙氏曰此齊侯背澶淵商任沙隨之盟因)¶
　　(晉有欒氏之難而助之以報十八年之役也十八/年諸侯同圍齊者魯之故也齊之所以數伐魯者)¶
　　(衛之故也故先伐衛先伐衛者試也晉不之問於/是遂伐晉雖皆有辭于伐然晉為盟主而衛其同)¶
　　(盟也齊荘既伐同盟又伐/盟主禍亂之成著于此矣)¶
　　八月¶
　　叔孫豹帥師救晉次于雍榆(雍於用切榆公作渝/穀作俞○陸氏曰凢)¶
　　(言救者救急之名不當次止也僖元年次于聶北/救邢本次止而遥為郉援故先書次後言救譏其)¶
　　(失救急之義也今魯君命往救晉豹畏齊而次故/上言救晉以眀師出本意是先通君命也言君本)¶
<pb:KR1e0057_WYG_016-62b>¶
　　(命往救而豹自次止所以不譏君而罪豹也孫氏/曰不救則懼晉之討往救則畏齊之强大夫帥師)¶
　　(救之而次焉聶北之次先次後救可救而不救則/罪重也雍榆之次先救後次欲救而力不能有罪)¶
　　(而猶輕爾春秋之義次皆有罪於次之中有足矜/者雍榆之次是也杜氏曰雍榆晉地汲郡朝歌東)¶
　　(有雍/城)¶
　　已邜仲孫速卒(左傳曰季武子無適子公彌長而/愛悼子欲立之訪於申豐申豐趨)¶
　　(退訪於臧紇紇曰飲我酒吾為子立之季孫飲大/夫酒臧紇為客既獻臧孫命北面重席新樽絜之)¶
　　(召悼子降逆之及旅而召公鉏使與之齒季孫失/色季氏以公鉏為馬正孟孫惡臧孫季孫愛之孟)¶
　　(氏之御騶豐㸃好羯也曰從余言必為孟孫豐㸃/謂公鉏苟立羯請讎臧氏公鉏謂季孫曰孺子秩)¶
<pb:KR1e0057_WYG_016-63a>¶
　　(固其所也若羯立則季氏信有力於臧氏矣弗應/孟孫卒公鉏奉羯立于户側季孫至曰秩焉在公)¶
　　(鉏曰羯在此矣季孫曰孺子長公鉏曰何長之有/唯其才也且夫子之命也遂立羯秩奔邾臧孫入)¶
　　(哭甚哀多涕出其御曰孟孫之惡子也而哀如是/季孫若死其若之何臧孫曰季孫之愛我疾疢也)¶
　　(孟孫之惡我藥石也美疢不如惡石夫石猶/生我疢之美其毒滋多孟孫死吾亡無日矣)¶
　冬¶
　　十月¶
　　乙亥臧孫紇出奔邾(左傳曰孟氏閉門告於季孫/曰臧氏将為亂不使我葬季)¶
　　(孫不信臧孫聞之戒孟氏将辟藉除於臧氏臧孫/使正夫助之除於東門甲從已而視之孟氏又告)¶
<pb:KR1e0057_WYG_016-63b>¶
　　(季孫季孫怒命攻臧氏臧紇斬鹿門之關以出奔/邾初臧宣叔娶于鑄生賈及爲而死繼室以其姪)¶
　　(穆姜之姨子也生紇長於公宫姜氏愛之故立之/臧賈臧爲出在鑄臧武仲自邾使告臧賈且致大)¶
　　(蔡焉曰紇不佞失守宗祧敢告不弔紇之罪不及/不祀子以大蔡納請其可賈曰是家之禍也非子)¶
　　(之過也賈聞命矣再拜受龜使為以納請遂自為/也臧孫如防使來告曰紇非能害也知不足也非)¶
　　(敢私請苟守先祀毋廢二勲敢不辟邑乃立臧為/臧紇致防而奔齊其人曰其盟我乎臧孫曰無辭)¶
　　(將盟臧氏季孫召外史掌惡臣而問盟首焉對曰/盟東門氏也曰毋或如東門遂不聼公命殺適立)¶
　　(庶盟叔孫氏也曰毋或如叔孫僑如欲廢國常蕩/覆公室季孫曰臧孫之罪皆不及此孟椒曰盍以)¶
　　(其犯門斬關季孫用之乃盟臧氏曰無或如臧孫/紇干國之紀犯門斬關臧孫聞之曰國有人焉誰)¶
<pb:KR1e0057_WYG_016-64a>¶
　　(居其孟椒乎穀梁傳曰蘧伯玉曰不以道事君者/其出乎杜氏曰阿順季氏為之廢長立少以取奔)¶
　　(亡/)¶
　　晉人殺欒盈(左傳曰晉人克欒盈于曲沃盡殺欒/氏之族黨欒魴出奔宋不言大夫言)¶
　　(自外也公羊傳曰非其大夫也陳氏折衷曰凢稱/諸侯殺大夫必上書大夫下書氏名其不稱大夫)¶
　　(唯叛人而已如鄭良霄齊慶封陳孔奐陳夏區夫/及欒盈是也欒盈與鄭良霄一類皆已出奔自外)¶
　　(復入為亂故也高氏曰欒盈之罪不及亡國而范/氏之怨本以其私至於勤諸侯作盟㑹以錮之盈)¶
　　(得衆心而外不容於諸侯内不復其國邑逆亂之/謀自是而作蓋疾之巳甚之過也故君子謂欒氏)¶
　　(之惡成於兩㑹/之錮幾至亡國)¶
<pb:KR1e0057_WYG_016-64b>¶
　　齊侯襲莒(左傳曰齊侯還自晉不入遂襲莒門于/且于傷股而退眀日将復戰期于夀舒)¶
　　(杞殖華還載甲夜入且于之隧宿於莒郊眀日先/遇莒子于蒲侯氏莒子重賂之使無死曰請有盟)¶
　　(華周對曰貪貨棄命亦君所惡也昏而受命日未/中而棄之何以事君莒子親鼓之從而伐之獲杞)¶
　　(梁莒人行成杜氏曰掩其不僃曰襲高郵孫氏曰/以强攻弱又掩以不偹焉罪之尤者也高氏曰以)¶
　　(十八年莒子同諸侯圍齊故也用兵皆聲言彼罪/執辭以伐若乗人不偹掩而取之則盜賊之爲爾)¶
　　(春秋獨此書襲者罪齊荘以/諸侯之尊為盜賊之事也)¶
　　(經書月四書日四大衍厯正月癸夘大壬戌冬至/二月癸酉小朔日食三月壬寅大己巳二十八日)¶
　　(四月壬申小五月辛丑大六月辛未小七月庚子/大八月庚午小已夘十日九月己亥大十月己巳)¶
<pb:KR1e0057_WYG_016-65a>¶
　　(小乙亥七日十一月戊戌大/十二月戊辰小閏月丁酉大)¶
　二十有四年(壬子靈王二十三年○晉覇平九○蔡/景四十三○曹武六○衛獻二十八殤)¶
　　(十○鄭簡十七○陳哀二十○杞文公益姑元年/○宋平二十七○齊荘五○秦景二十八○楚康)¶
　　(十一○吳/諸樊十二)¶
　春¶
　　叔孫豹如晉(杜氏曰賀/克欒氏也)¶
　　仲孫羯帥師侵齊(左傳曰晉故也高氏曰齊之伐/晉也魯使叔孫豹救之次于雍)¶
　　(榆無功於晉故仲孫羯至此復帥師侵齊為晉報/焉蓋懼晉之疑也羯代速為卿未練而從政無復)¶
<pb:KR1e0057_WYG_016-65b>¶
　　(三年/之喪)¶
　夏¶
　　楚子伐呉(左傳曰楚子為舟師以伐吳不為軍政/無功而還高氏曰於是見楚弱而吳之)¶
　　(張也自襄公言之楚十一年失鄭十四年伐吳自/是舎鄭而不取置欒盈而不事又十年而一再伐)¶
　　(吳以是知楚弱而勢分於/呉方急呉而緩中國也)¶
　秋¶
　　七月¶
　　甲子朔日有食之旣(襄陵許氏曰春秋三書日食/既桓三年以周桓敗宣八年)¶
<pb:KR1e0057_WYG_016-66a>¶
　　(以楚荘興至是而中國/諸侯皆受盟於楚矣)¶
　　齊崔杼帥師伐莒(左傳曰齊侯既伐晉而懼将欲/見楚子楚子使薳啓疆如齊聘)¶
　　(且請期齊侯聞将有晉師使陳無宇從薳啓疆如/楚辭且乞師崔杼帥師送之遂伐莒侵介根高氏)¶
　　(曰去年齊侯襲莒已與莒平今崔杼因帥師送使/者如楚而遂伐莒是見利則乗齊人之無信也)¶
　　大水(襄陵許氏曰夷儀之㑹以水不克伐齊/則知水之所及廣矣非特魯之災也)¶
　　八月¶
　　癸巳朔日有食之(張氏曰漢五行志曰董仲舒以/為比食又既象陽将絶中國將)¶
　　(衰微之象也後六君弑楚子伐/鄭滅舒鳩魯侯朝之卒主中國)¶
<pb:KR1e0057_WYG_016-66b>¶
　　公㑹晉侯宋公衛侯鄭伯曹伯莒子邾子滕子薛¶
　　伯杞伯小邾子于夷儀(左傳曰将以伐齊水不克/高氏曰自盟于柯陵之後)¶
　　(齊有輕晉之心㑹齊侯環卒而光新立乃受盟于/澶淵及商任沙隨之㑹晉失其令齊於是不賔眀)¶
　　(年乃伐衛遂伐晉又再加兵於莒晉侯為是故為/此夷儀之㑹帥十二國諸侯之師将以討齊然㑹)¶
　　(而不伐是有畏也國勢不競衆志不一也曰水不/克者特辭不能伐爾下言崔杼伐我西鄙蓋知晉)¶
　　(之無能/為也)¶
　冬¶
　　楚子蔡侯陳侯許男伐鄭(左傳曰楚子伐鄭以救/齊門于東門次于棘澤)¶
<pb:KR1e0057_WYG_016-67a>¶
　　(諸侯還救鄭晉侯使張骼輔躒致楚師高氏曰齊/侯聞諸侯已㑹遂告急于楚楚畏吳而緩晉故舎)¶
　　(鄭者十有四年今以鄭伯在/㑹故帥三國同伐鄭以救之)¶
　　公至自㑹(襄陵許氏曰夷儀之師不能正齊之亂/而徒致棘澤之役以為鄭難其救不足)¶
　　(録矣高氏曰諸侯救/鄭不書故以㑹至)¶
　　陳鍼宜咎出奔楚(鍼其廉切○左傳曰陳人復/討慶氏之黨鍼宜咎出奔楚)¶
　　叔孫豹如京師(左傳曰齊人城郟穆叔如周聘且/賀城王嘉其有禮也賜之大路高)¶
　　(氏曰襄公即位二十八年如晉者五出㑹者八未/甞朝天子也是時穀雒鬬毁王宫而齊侯叛晉欲)¶
　　(求媚於天子故為王城之於是叔孫豹如京師聘/且賀襄陵許氏曰自宣九年仲孫蔑如京師其後)¶
<pb:KR1e0057_WYG_016-67b>¶
　　(五十餘年乃始有叔孫豹以/罕書也蓋自是不書聘王矣)¶
　　大饑(穀梁傳曰五榖不升為大饑一穀不升謂之/嗛二穀不升謂之饑胡氏曰古有救荒之政)¶
　　(若國凶荒或發廩以賑之或移粟以通用或徙民/以就食或為粥以救饑莩或興工以聚失業之人)¶
　　(緩刑舎禁弛力薄征索鬼神除盜賊弛射侯而不/燕置廷道而不脩殺禮物而不備雖有旱乾水溢)¶
　　(民無菜色所以偹之者如此其至是年秋有隂/沴之災而冬大饑蓋所以賑業之者有不偹矣)¶
　　(經書月二書日二大衍厯正月丁夘小旦日冬至/二月丙申大三月丙寅小四月乙未大五月乙丑)¶
　　(小六月甲午大七月甲子小朔日食八月癸巳大/朔日食大衍七月日食黃道井二十一度半强八)¶
　　(月日在黃道星二度弱非食限九月癸亥大十月/癸巳小十一月壬戌大十二月壬辰小長厯是年)¶
<pb:KR1e0057_WYG_016-68a>¶
　　(閏三/月)¶
　二十有五年(癸丑靈王二十四年○晉覇平十○蔡/景四十四○曹武七○衛獻二十九殤)¶
　　(十一○鄭簡十八○陳哀二十一○杞文二○宋/平二十八○齊荘六弑○秦景二十九○楚康十)¶
　　(二○吳諸/樊十三卒)¶
　春¶
　　齊崔杼帥師伐我北鄙(左傳曰報孝伯之師也公/患之使告于晉孟公綽曰)¶
　　(崔子将有大志不在病我必速歸何患焉其来也/不冦使民不嚴異於他日齊師徒歸襄陵許氏曰)¶
　　(崔子之志鄰國知之而齊荘不寤人将戕其躬之/不恤而務貪伐國之功故利令智昏外競而内傾)¶
<pb:KR1e0057_WYG_016-68b>¶
　　(自然之/符也)¶
　夏¶
　　五月¶
　　乙亥齊崔杼弑其君光(左傳曰齊棠公之妻東郭/偃之姊也東郭偃臣崔武)¶
　　(子棠公死偃御武子以弔焉見棠姜而美之遂娶/之荘公通焉驟如崔氏崔子因是又以其間伐晉)¶
　　(也曰晉必将報欲弑公以説于晉而不獲間公鞭/侍人賈舉而又近之乃為崔子間公莒子朝于齊)¶
　　(饗諸北郭崔子稱疾不視事公問崔子遂從姜氏/姜入于室與崔子自側户出公拊楹而歌侍人賈)¶
　　(舉止衆從者而入閉門甲興公登臺而請弗許請/盟弗許請自刃於廟弗許皆曰君之臣杼疾病不)¶
<pb:KR1e0057_WYG_016-69a>¶
　　(能聽命近於公宫陪臣干掫有淫者不知二命公/踰牆又射之中股反隊遂弑之襄陵許氏曰齊荘)¶
　　(勢陵大邦衆暴小國而又躬亂臣室淫肆不君故/使崔杼因民不忍以與敵市此足以為世鑒矣高)¶
　　(氏曰崔杼不能防閑其妻以淫于家反不絶其妻/而行大逆於君齊荘公背諸侯之盟數行侵伐崔)¶
　　(杼因民之忿遂以宣淫之故弑之澄按/荘公在位六年其弟杵臼立是為景公)¶
　　公㑹晉侯宋公衛侯鄭伯曹伯莒子邾子滕子薛¶
　　伯杞伯小邾子于夷儀(左傳曰晉侯濟自泮㑹于/夷儀伐齊以報朝歌之役)¶
　　(齊人以荘公説使隰鉏請成慶封如師男女以班/賂晉侯以宗器樂器自六正五吏三十帥三軍之)¶
　　(大夫百官之正長師旅及處守者皆有賂晉侯許/之使叔向告于諸侯公使子服惠伯對曰君舎有)¶
<pb:KR1e0057_WYG_016-69b>¶
　　(罪以靖小國君之恵也寡君聞命矣孫氏曰荘公/背澶淵之盟加兵晉衛信不道矣晉再合諸侯將)¶
　　(伐齊齊人弑荘公以求成逆之大者晉不能討之/以定齊國之亂曷以示諸侯哉胡氏曰晉本為報)¶
　　(朝歌之役及聞崔杼之弑則宜聲於齊人問荘公/之故執崔杼而戮之謀於齊衆置君以定其國今)¶
　　(乃不討而受其賂高氏曰晉㑹諸侯以伐齊齊以/荘公既弑為解因納賂以求成焉晉侯許之故不)¶
　　(書伐夫以義㑹諸侯而以姦/終之有以知晉平之不競矣)¶
　　六月¶
　　壬子鄭公孫舎之帥師入陳(左傳曰初陳侯㑹楚/子伐鄭當陳隧者井)¶
　　(堙木刋鄭人怨之鄭子展子産帥車七百乗伐陳/宵突陳城遂入之陳侯扶其太子偃師奔墓子展)¶
<pb:KR1e0057_WYG_016-70a>¶
　　(命師無入公宫與子産親御諸門陳侯使司馬桓/子賂以宗器陳侯免擁社子展執縶而見再拜稽)¶
　　(首子美入數俘而出司徒致民司馬致節司空致/地乃還高氏曰去秋夷儀之㑹楚與陳蔡許三國)¶
　　(同伐鄭今嵗復㑹於夷儀鄭慮楚之復来也故先/帥師入陳以奪其心觀左氏所載春秋入人之國)¶
　　(未有若子展子/産之有禮者也)¶
　秋¶
　　八月¶
　　己巳諸侯同盟于重丘(左傳曰齊成故也胡氏曰/崔杼既弑其君晉侯受其)¶
　　(賂而許之成高氏曰不能仗義討齊弑逆之賊反/納賂而與之平然不敢討齊者以衛侯逐君簒立)¶
<pb:KR1e0057_WYG_016-70b>¶
　　(而同在㑹故也於是晉侯使人逆衛侯衎将使衛/與之夷儀故先書崔杼之弑後書衛侯之入又以)¶
　　(見晉侯啓殖喜之謀以召衛亂杜氏曰/重丘齊地張氏曰曹州乗氏縣有故城)¶
　　公至自㑹¶
　　衛侯入于夷儀(侯下當有衎字○左傳曰晉侯使/魏舒宛没逆衛侯将使衛與之夷)¶
　　(儀衛獻公入子夷儀杜氏曰夷儀本邢地衛滅邢/而為衛邑晉愍衛衎失國使衛分之吕氏曰夏五)¶
　　(月㑹夷儀之衛侯剽也此入於夷儀之衛侯衎也/不嫌兩君名實相亂乎曰衎雖無道非臣下所當)¶
　　(逐剽亦非臣下所得立故衎入不名然則鄭伯突/入于櫟何以名曰突不當立者衎當主者澄按衛)¶
　　(侯下當有衎字蓋闕之也解者/不知為文之缺故曲生意義)¶
<pb:KR1e0057_WYG_016-71a>¶
　　楚屈建帥師滅舒鳩(左傳曰二十四年吳人為楚/舟師之役故召舒鳩人舒鳩)¶
　　(人叛楚楚子師于荒浦使沈尹夀與師祁犂讓之/舒鳩子敬逆二子而告無之且請受盟二子復命)¶
　　(王欲伐之薳子曰不可彼告不叛且請受盟而又/伐之伐無罪也姑歸息民以待其卒卒而不貳吾)¶
　　(又何求若猶叛我無辭有庸乃還舒鳩人卒叛楚/令尹子木伐之及離城吳人救之楚擊敗吳師遂)¶
　　(圍舒鳩/舒鳩潰)¶
　冬¶
　　鄭公孫夏帥師伐陳(夏公作囆○左傳曰鄭子産/獻捷于晉子展相鄭伯如晉)¶
　　(拜成子西復伐陳陳及鄭平澄按六月已入陳矣/陳侯賂以宗器免而擁社以示服鄭即還師未得)¶
<pb:KR1e0057_WYG_016-71b>¶
　　(成也故再伐/之得成乃已)¶
　　十有二月¶
　　呉子遏伐楚門于巢卒(遏公穀作謁○左傳曰呉/子諸樊伐楚以報舟師之)¶
　　(役門于巢巢牛臣曰吳王勇而輕若啓之将親門/我獲射之必殪是君也死疆其少安從之吳子門)¶
　　(焉牛臣隠於短牆以射之卒榖梁傳曰吳子遏伐/楚至巢入其門門人射吳子有矢創友舎而卒夫)¶
　　(卒之名加之伐楚之上者見其以伐楚卒也劉氏/曰古者入境必假道過門則為之釋甲其卒非巢)¶
　　(之罪也高氏曰吳人恃彊欲窺中夏而先楚楚之/彊亦已乆矣吳豈能遽得志乎自襄公十一年楚)¶
　　(專意於吳再伐焉雖不得吳吳終畏之也已而伐/鄭滅舒鳩呉子以楚人再伐而驕於是興師而卒)¶
<pb:KR1e0057_WYG_016-72a>¶
　　(于門巢澄曰遏諸樊也在/位十三年其弟餘祭立)¶
　　(經書月四書日三大衍厯正月辛酉大癸酉冬至/二月辛夘小三月庚申大四月庚寅小五月己未)¶
　　(大乙亥十七日六月己丑小壬子二十四日七月/戊午大經書八月己巳當在此月十二日蓋七字)¶
　　(誤作八八月戊子小九月丁巳大十月/丁亥小十一月丙辰大十二月丙戌大)¶
　二十有六年(甲寅靈王二十五年○晉覇平十一○/蔡景四十五○曹武八○衛獻三十殤)¶
　　(十二弑○鄭簡十九○陳哀二十二○杞文三○/宋平二十九○齊景公杵臼元年○秦景三十○)¶
　　(楚康十三○/吳餘祭元年)¶
　春¶
<pb:KR1e0057_WYG_016-72b>¶
　　王二月¶
　　辛夘衛寗喜弑其君剽(剽匹妙切○左傳曰二十/年衛寗恵子疾召悼子曰)¶
　　(吾得罪於君悔而無及也名藏在諸侯之策曰孫/林父寗殖出其君君入則掩之若能掩之則吾子)¶
　　(也若不能猶有鬼神吾有餒而已不来食矣悼子/許諾恵子遂卒二十五年衛獻公自夷儀使與寗)¶
　　(喜言寗喜許之太叔文子聞之曰今寗子視君不/如奕棊其何以免乎奕者舉棊不定不勝其偶而)¶
　　(况置君而弗定乎必不免矣九世之卿族一舉而/滅之可哀也哉衛獻公使子鮮為復辭敬姒彊命)¶
　　(之對曰君無信臣懼不免敬姒曰雖然以吾故也/許諾初獻公使與寗喜言寗喜曰必子鮮在子鮮)¶
　　(不獲命于敬姒以公命與寗喜言曰苟反政由寗/氏祭則寡人告右宰穀右宰榖曰不可獲罪於兩)¶
<pb:KR1e0057_WYG_016-73a>¶
　　(君天下誰畜之悼子曰吾受命於先人不可以貳/榖曰我請使焉而觀之遂見公於夷儀反曰君淹)¶
　　(恤在外十二年矣而無憂色亦無寛言猶夫人也/若不已死無日矣悼子曰子鮮在右宰穀曰子鮮)¶
　　(在何益多而能亡於我何為悼子曰雖然弗可以/已孫文子在戚孫嘉聘於齊孫襄居守寗喜右宰)¶
　　(穀伐孫氏不克伯國傷寗子出舎於郊伯國死孫/氏夜哭國人召寗子寗子復攻孫氏克之殺子叔)¶
　　(及太子角劉氏曰不與剽之立則其曰寗喜弑其/君剽何寗氏君之寗氏殺之是以稱弑焉出衛侯)¶
　　(而立剽者寗殖也則曷為於喜加弑為見喜之受/命於殖而殺剽也然則為寗喜者宜奈何宜乎效)¶
　　(死勿聽胡氏曰聖人特正寗喜弑君之罪示天下/後世使知慎於廢立之際而不敢忽也霍光以大)¶
　　(義廢昌邑立宣帝猶有言其罪者況私意邪/袁粲桓彛之徒殺身不顧君子所以深取之)¶
<pb:KR1e0057_WYG_016-73b>¶
　　衛孫林父入于戚以叛(左傳曰孫林父以戚如晉/杜氏曰衎雖未居位林父)¶
　　(專邑背國猶為叛也高氏曰獻公之奔齊也林父/實逐之今寗喜弑剽将納獻公故林父懼而入于)¶
　　(戚以叛叛甚于奔前此諸大夫有不利於已則/奔而已未有若林父之叛者故書叛自林父始)¶
　　甲午衛侯衎復歸于衛(左傳曰衛侯入書曰復歸/國納之也大夫逆於竟者)¶
　　(執其手而與之言道逆者自車揖之逆於門者頷/之而已公至使讓太叔文子曰寡人淹恤在外二)¶
　　(三子皆使寡人朝夕聞衛國之言吾子獨不在寡/人古人有言曰非所怨勿怨寡人怨矣對曰臣知)¶
　　(罪矣臣不佞不能負覊絏以從扞牧圉臣之罪一/也有出者有居者臣不能貳通内外之言以事君)¶
　　(臣之罪二也有二罪敢忘其死乃行公使止之澄/曰衎失國八年矣雖一入于夷儀猶未得國也故)¶
<pb:KR1e0057_WYG_016-74a>¶
　　(書/名)¶
　夏¶
　　晉侯使荀吳来聘(左傳曰晉人為孫氏故召諸侯/将以討衛中行穆子来聘召公)¶
　　(也/)¶
　　公㑹晉人鄭良霄宋人曹人于澶淵(澶市延切○/左傳曰以討)¶
　　(衛疆戚田取衛西鄙懿氏六十以與孫氏杜氏曰/澶淵衛地又近戚田高氏曰諸侯皆大夫㑹而獨)¶
　　(召公者以魯衛兄弟/國故使公正之也)¶
　秋¶
<pb:KR1e0057_WYG_016-74b>¶
　　宋公殺其世子痤(痤才何切榖作座○左傳曰初/宋芮司徒生女子曰棄平公嬖)¶
　　(生佐惡而婉太子痤美而狠寺人惠牆伊戾為太/子内師而無寵楚客聘於晉過宋太子知之請野)¶
　　(享之公使往伊戾請從之至則欿用牲加書徴之/而騁告公曰太子将為亂既與楚客盟矣公曰為)¶
　　(我子又何求對曰欲速公使視之則信有焉問諸/夫人與左師則皆曰固聞之公囚太子太子曰唯)¶
　　(佐也能免我召而使請曰日中不来吾知死矣左/師聞之聒而與之語過期乃縊而死佐為太子公)¶
　　(徐聞其無罪也乃亨伊戾高氏曰晉獻公惑驪姬/之讒殺申生宋平公聽伊戾之詐而殺子痤漢武)¶
　　(帝唐明皇猶蹈之以二君猶爾晉宋不足道也自/古讒人之為國患雖其君之父子不能相保况臣)¶
　　(下/乎)¶
<pb:KR1e0057_WYG_016-75a>¶
　　晉人執衛寗喜(公羊傳曰此執有罪何以不得為/覇討執之不以其罪也劉氏曰寗)¶
　　(喜如晉晉人執之曰爾曷為納君而伐孫氏云爾/高氏曰弑君之賊人人皆得討之晉人執之非討)¶
　　(其弑君也討其伐/戚而殺晉戍也)¶
　　八月¶
　　壬午許男寗卒于楚(左傳曰許靈公如楚請伐鄭/曰師不興孤不歸矣卒于楚)¶
　　(楚子曰不伐鄭何以求諸侯高氏曰十二年晉伐/許他國皆大夫獨鄭伯自行故許男欲報之以中)¶
　　(國諸侯而卒於蠻荒死非其所矣澄曰靈/公在位四十五年其子買嗣是為悼公)¶
　冬¶
<pb:KR1e0057_WYG_016-75b>¶
　　楚子蔡侯陳侯伐鄭(左傳曰鄭人将禦之子詹曰/晉楚将平諸侯将和楚王是)¶
　　(故昧於一来不如使逞而歸乃易成也子展説不/禦冦入南里墮其城渉於樂氏門于師之梁縣門)¶
　　(發獲九人焉渉于汜而歸而後葬許靈公高氏曰/為許故也於是鄭不禦冦怨之所以平兵之所以)¶
　　(弭/也)¶
　　葬許靈公(楚伐鄭歸/而後葬之)¶
　　(經書月二書日三大衍厯正月丙辰小戊寅冬至/二月乙酉小辛夘七日甲午十日三月甲寅大四)¶
　　(月甲申大五月甲寅小六月癸未大七月癸丑小/八月壬午大壬午旦日辛亥大暑閏月壬子小九)¶
　　(月辛巳大十月辛亥小十一月庚辰大/十二月庚戌小長厯是年閏十二月)¶
<pb:KR1e0057_WYG_016-76a>¶
　二十有七年(乙夘靈王二十六年○晉覇平十二○/蔡景四十六○曹武九○衛獻三十一)¶
　　(○鄭簡二十○陳哀二十三○杞文四○宋平三/十○齊景二○秦景三十一○楚康十四○吳餘)¶
　　(祭/二)¶
　春¶
　　齊侯使慶封來聘(高氏曰景公即位通嗣君也夫/鄭不擊楚而齊魯釋怨此宋之)¶
　　(盟所以/輯也)¶
　夏¶
　　叔孫豹㑹晉趙武楚屈建蔡公子歸生衛石惡陳¶
<pb:KR1e0057_WYG_016-76b>¶
　　孔奐鄭良霄許人曹人于宋(屈俱勿切奐公作瑗/後同○左傳曰宋向)¶
　　(戌善於趙文子又善於令尹子木欲弭諸侯之兵/如晉告趙孟趙孟謀於諸大夫韓宣子曰兵民之)¶
　　(殘也財用之蠹小國之大菑也将或弭之雖曰不/可必将許之弗許楚将許之以召諸侯則我失為)¶
　　(盟主矣晉人許之如楚楚亦許之如齊齊人難之/陳文子曰晉楚許之我焉得已齊人許之告於秦)¶
　　(秦亦許之皆告於小國為㑹于宋孫氏曰隠桓之/際天子失道諸侯擅權宣成之間諸侯僭命大夫)¶
　　(專國至宋之㑹諸侯日㣲天下之政中國之事皆/大夫專持之故二十九年城杞三十年㑹澶淵昭)¶
　　(元年㑹虢諸侯莫有見者高氏曰此何以㑹楚意/也楚人患吳而結諸夏也此事利害甚重而諸侯)¶
　　(大夫不詳其故始徇其弭兵之名遂㑹于宋而與/之盟自是華夏蠻貊莫辯而諸國俛首兩事晉楚)¶
<pb:KR1e0057_WYG_016-77a>¶
　　(當時天下之事中國之政皆大夫專持之諸侯亦/弗能制也嗟夫桓文數十年之功業一朝而壊之)¶
　　(百姓雖暫免於兵革之苦而天下之勢遂大潰而/不可収拾矣彼宋向戌者又豈足知天下之大計)¶
　　(哉/)¶
　　衛殺其大夫寗喜(左傳曰衛寗喜專公患之公孫/免餘請殺之公曰微寗子不及)¶
　　(此吾與之言矣對曰臣殺之君勿與知乃與公孫/無地公孫臣謀使攻寗氏弗克皆死免餘復攻寗)¶
　　(氏殺寗喜及右宰穀尸諸朝高郵孫氏曰喜弑剽/而衎反國里克弑奚齊而立夷吾既而殺之皆以)¶
　　(其私里克寗喜之見殺皆不/以其罪故皆曰殺其大夫也)¶
　　衛侯之弟鱄出奔晉(鱄市轉切又音專穀作專○/左傳曰子鮮曰逐我者出納)¶
<pb:KR1e0057_WYG_016-77b>¶
　　(我者死君失其信鱄實使之遂出奔晉託於木門/不鄉衛國而坐終身不仕高氏曰鱄與喜同納君)¶
　　(者喜既殺而鱄不安/遂棄其君而出奔也)¶
　秋¶
　　七月¶
　　辛巳豹及諸侯之大夫盟于宋(胡氏曰此一地也/曷為再言宋宋之)¶
　　(盟向戌欲弭諸侯之兵以為名而楚屈建請晉楚/之從交相見自是中國諸侯南嚮而朝楚及申之)¶
　　(㑹蠻荒之君簒弑之賊大合十有七國之衆而用/齊桓召陵之事無敢違者聖人傷中國之衰而其)¶
　　(事自宋之盟始也或者乃以宋之盟中國不出楚/師不入玉帛之使交乎天下為晉趙武楚屈建之)¶
<pb:KR1e0057_WYG_016-78a>¶
　　(力而善此盟/其説誤矣)¶
　冬¶
　　十有二月¶
　　乙亥朔日有食之¶
　　(經書月二書日二大衍厯正月己夘大癸未冬至/二月己酉大三月己夘小四月戊申大五月戊寅)¶
　　(小六月丁未大七月丁丑小辛巳五日八月丙午/大九月丙子小十月乙巳大十一月乙亥小朔日)¶
　　(食經書十二月食左氏謂失/閏也或字誤十二月甲申大)¶
　二十有八年(丙辰靈王二十七年崩○晉覇平十三/○蔡景四十七○曹武十○衛獻三十)¶
<pb:KR1e0057_WYG_016-78b>¶
　　(二○鄭簡二十一○陳哀二十四○杞文五○宋/平三十一○齊景三○秦景三十二○楚康十五)¶
　　(卒○吳/餘祭三)¶
　春¶
　　無冰¶
　夏¶
　　衛石惡出奔晉(左傳曰衛人討寗氏之黨故石惡/出奔晉衛人立其從子圃以守石)¶
　　(氏之/祀)¶
　　邾子來朝(高氏曰邾自晉立其君魯取其/田益微弱矣至是悼公来朝)¶
<pb:KR1e0057_WYG_016-79a>¶
　秋¶
　　八月¶
　　大雩¶
　　仲孫羯如晉(左傳曰告将為宋/之盟故如晉也)¶
　冬¶
　　齊慶封来奔(左傳曰齊崔杼生成及彊而寡娶東/郭姜生明東郭姜以孤入曰棠無咎)¶
　　(與東郭偃相崔氏崔成有疾而廢之而立眀成請/老于崔崔子許之偃與無咎弗予曰崔宗邑也必)¶
　　(在宗主成與彊怒将殺之告慶封慶封告盧蒲嫳/盧蒲嫳曰彼君之讎也天或者将棄彼矣崔之薄)¶
<pb:KR1e0057_WYG_016-79b>¶
　　(慶之厚也他日又告慶封曰苟利夫子必去之難/吾助女崔成崔彊殺東郭偃棠無咎於崔氏之朝)¶
　　(崔子怒而出遂見慶封慶封使盧蒲嫳帥甲以攻/崔氏殺成與彊而盡俘其家其妻縊嫳復命於崔)¶
　　(子且御而歸之至則無歸矣乃縊慶封當國慶封/好田而耆酒與慶舎政則以其内實遷于盧蒲嫳)¶
　　(氏易内而飲酒數日國遷朝焉使諸亡人得賊者/以告而反之故反盧蒲癸癸臣子之有寵言王何)¶
　　(而反之二人皆嬖慶封田于萊嘗于太公之廟慶/舎蒞事盧蒲癸自後刺子之王何以戈擊之死慶)¶
　　(封歸遇告亂者伐西門弗克還伐北門克之入伐/内宫弗克反陳于嶽請戰弗許遂来奔既而齊人)¶
　　(来讓奔吳呉句餘予/之朱方富於其舊)¶
　　十有一月¶
<pb:KR1e0057_WYG_016-80a>¶
　　公如楚(左傳曰為宋之盟故公及/宋公陳侯鄭伯許男如楚)¶
　　十有二月¶
　　甲寅天王崩(靈王也在位二十七年子貴嗣是為/景王不書葬諸侯不赴也髙氏曰靈)¶
　　(王雖無傳政周人以為/王甚神聖蓋非庸主矣)¶
　　乙未楚子昭卒(左傳曰公及衎至漢聞康王卒欲/反叔仲昭伯曰我楚國之為豈為)¶
　　(一人行也子服恵伯曰君子有逺慮小人從邇饑/寒之不恤誰遑其後不如姑歸也叔孫穆子曰叔)¶
　　(仲子專之矣子服子始學者也榮成伯曰逺圖者/忠也公遂行宋向戌曰我一人之為非為楚也饑)¶
　　(寒之不恤誰能恤楚姑歸而息民待其立君而為/之備宋公遂反澄曰康王也在位十五年子郟敖)¶
<pb:KR1e0057_WYG_016-80b>¶
　　(麋嗣胡氏曰甲寅天王崩乙未楚子昭卒相距四/十二日則閏月也然不以閏書見䘮服之不數閏)¶
　　(也齊景公葬書閏月則眀殺恩之非禮也吕氏曰/閏承前月而受其餘日故書閏月之日繫前月之)¶
　　(下此范寗/之説也)¶
　　(經書月三書日二大衍厯正月甲戌小戊子冬至/二月癸夘大三月癸酉小四月壬寅大五月壬申)¶
　　(小六月辛丑大七月辛未大八月辛丑小九月庚/午大十月庚子小十一月己巳大十二月己亥小)¶
　　(甲寅十六日乙未蓋字誤/乙當作已二十一日也)¶
　二十有九年(丁巳景王元年○晉覇平十四○蔡景/四十八○曹武十一○衛獻三十三卒)¶
　　(○鄭簡二十二○陳哀二十五○杞文六○宋平/三十二○齊景四○秦景三十三○楚郟敖麋元)¶
<pb:KR1e0057_WYG_016-81a>¶
　　(年○呉餘/祭四弑)¶
　春¶
　　王正月¶
　　公在楚(左傳曰釋不朝正於廟也楚人使公親襚/孫氏曰按成十年秋七月公如晉十一年)¶
　　(三月公至自晉昭十五年冬公如晉十六年夏公/至自晉皆不言所在公在中國猶可在蠻荆則甚)¶
　　(矣故詳而録之胡氏曰嵗之首月公如他國者有/矣此獨書公在楚耆外為蠻荆所制以俟其葬而)¶
　　(不得歸内為强臣所逼欲擅其國而不敢入故特/書所在以存君也髙氏曰公在晉齊多矣闕朝正)¶
　　(之禮亦不少矣但書公如晉如齊則義自見也今/書公在楚則聖人之㫖深矣按二十八年公如楚)¶
<pb:KR1e0057_WYG_016-81b>¶
　　(十二月甲寅天王崩乙未楚子昭卒公不篤君臣/之義以奔天王之䘮而徇夷狄之彊以俟楚子之)¶
　　(葬乆留于楚待夏乃歸故聖人特於朝正之時書/公所在與昭公失國在乾侯同且以責季氏之無)¶
　　(君/也)¶
　夏¶
　　五月¶
　　公至自楚(左傳曰葬楚康王公及陳侯鄭伯許男/送葬至于西門之外諸侯之大夫皆至)¶
　　(于墓公還及方城季武子取卞使公冶問璽書追/而與之曰聞守卞者将叛臣帥徒以討之既得之)¶
　　(矣敢告公曰欲之而言叛祗見疏也公謂公冶曰/吾可以入乎對曰君實有國誰敢違君公欲無入)¶
<pb:KR1e0057_WYG_016-82a>¶
　　(榮成伯賦式微乃歸孫/氏曰公留于楚者七月)¶
　　庚午衛侯衎卒(獻公也在位通前三十三/年其子惡嗣是為襄公)¶
　　閽弑吳子餘祭(祭側界切○左傳曰吳人伐越獲/俘焉以為閽使守舟呉子餘祭觀)¶
　　(舟閽以刀弑之穀梁傳曰閽門者也不稱姓名閽/不得齊於人不稱其君閽不得君其君也舉至賤)¶
　　(而加之吳子吳子近刑人也沙隨程氏曰謂之弑/蓋其君也不曰其君賤閽也盜殺蔡侯申書殺閽)¶
　　(書弑何也以日食庶人在官者之禄也若士則書/某人弑其君某澄曰餘祭在位三年其弟夷昧立)¶
　　仲孫羯㑹晉荀盈齊高止宋華定衛世叔儀鄭公¶
　　孫段曹人莒人邾人滕人薛人小邾人城杞(世叔/儀公)¶
<pb:KR1e0057_WYG_016-82b>¶
　　(儀作齊莒人下左無邾人○左傳曰晉平公杞出/也故知悼子合諸侯之大夫以城杞鄭子太叔曰)¶
　　(晉國不恤周宗之闕而夏肄是屛其棄諸姬亦可/知也已諸姬是棄其誰歸之胡氏曰平公不撫其)¶
　　(民而逺屯戍于母家周人怨思平公不能/修文襄之業而有城杞之役可謂知本乎)¶
　　晉侯使士鞅來聘(左傳曰拜城杞也高氏曰/謝城杞且使我歸杞田也)¶
　　杞子来盟(左傳曰晉侯使司焉女叔侯来治杞田/弗盡歸也晉悼夫人愠曰齊也取貸先)¶
　　(君若有知也不尚取之公告叔侯叔侯曰武獻以/下兼國多矣誰得治之杞夏餘也而即東夷魯周)¶
　　(公之後也而睦於晉公卿大夫相繼於朝史不絶/書府無虛月如是可矣何必瘠魯以肥杞杞文公)¶
　　(来盟高氏曰晉使魯歸前所侵杞田/故書杞子来盟於士鞅來聘之下)¶
<pb:KR1e0057_WYG_016-83a>¶
　　吳子使札来聘(左傳曰通嗣君也澄曰餘祭立而/通聘使于魯札受命以出不知餘)¶
　　(祭之被/弑也)¶
　秋¶
　　九月¶
　　葬衛獻公¶
　　齊髙止出奔北燕(左傳曰齊公孫蠆公孫竈放其/大夫高止於北燕髙止好以事)¶
　　(自為功且專故難及之襄陵許氏曰君放大夫可/也臣放大夫是無君也不可以訓故以出奔書杜)¶
　　(氏曰髙止高厚之子張氏曰北燕燕國/薊縣姬姓召公奭之後至此始見於經)¶
<pb:KR1e0057_WYG_016-83b>¶
　冬¶
　　仲孫羯如晉(左傳曰報/范氏也)¶
　　(經書月三書日一大衍厯正月戊辰大甲午冬至/二月戊戌小三月丁夘大四月丁酉小五月丙寅)¶
　　(大庚午五日閏月丙申小六月乙丑大七月乙未/小八月甲子大九月甲午小十月癸亥大十一月)¶
　　(癸巳小十二月壬戌/大長厯是年閏八月)¶
　三十年(戊午景王二年○晉覇平十五○蔡景四十/九弑○曹武十二○衛襄公惡元年○鄭簡)¶
　　(二十三○陳哀二十六○杞文七○宋平三十三/○齊景五○秦景三十四○楚郟二○吳夷昧元)¶
　　(年/)¶
<pb:KR1e0057_WYG_016-84a>¶
　春¶
　　王正月¶
　　楚子使薳罷来聘(薳千委切罷音皮公作頗○左/傳曰通嗣君也余氏曰且報朝)¶
　　(也張氏曰魯以君朝而楚以大夫聘此齊桓晉文/所以行乎列國者故自宋之盟内外不分楚人行)¶
　　(覇主之禮於中國非晉平趙武之責而誰哉高氏/曰公踰年在楚楚郟敖新即位故使薳罷来聘以)¶
　　(報之自文公九年至此歴七十餘年未嘗交聘/今薳罷之来蓋為㳟也自是吳楚皆不復来聘)¶
　夏¶
　　四月¶
<pb:KR1e0057_WYG_016-84b>¶
　　蔡世子般弑其君固(般音班○左傳曰蔡景侯為/太子般娶于楚通焉太子弑)¶
　　(景侯澄按景公在位四十/九年子般嗣是為靈公)¶
　　五月¶
　　甲午宋災(左傳曰或呌於宋太廟曰嘻嘻出/出鳥嗚於亳社如曰嘻嘻宋大災)¶
　　宋伯姬卒(公穀無宋字○榖梁傳曰取卒之日加/之災上者見以災卒也伯姬之舎失火)¶
　　(左右曰夫人少辟乎伯姬曰婦人之義傅母不在/宵不下堂左右又言伯姬曰保母不在宵不下堂)¶
　　(遂逮乎火而死婦人以貞為行者也伯姬之婦道/盡矣劉氏曰使共姬避火而全生未足以害其貞)¶
　　(也然而不以避之可以全其生之故而違天下之/常義此安乎性命者乃能之故審乎死生之度辯)¶
<pb:KR1e0057_WYG_016-85a>¶
　　(乎榮辱之境知禮之重重於生辱之甚甚於死伯/夷叔齊餓於首陽之下何以過乎沙隨程氏曰古)¶
　　(者女子二十而嫁至是六十歲矣保傳不應宵出/無常處以逮乎火為賢則嫂溺援之以手者非耶)¶
　　(今書之詳蓋哀之也澄嘗聞之君子曰此蓋罪宋/之子與臣不能救其君母使之逮乎火而死也)¶
　　天王殺其弟佞夫(佞公作年○左傳曰初王儋季/卒其子括将見王而嘆單公子)¶
　　(愆期為靈王御士過諸廷聞其嘆而言曰烏乎必/有此夫入以告王且曰必殺之不慼而願大視躁)¶
　　(而足高心在他矣王曰童子何知及靈王崩儋括/欲立王子佞夫佞夫不知儋括圍蒍逐成愆成愆)¶
　　(奔平畤尹言多劉毅單蔑甘過鞏成殺佞夫髙氏/曰靈王崩王孫括欲立佞夫佞夫不知及景王既)¶
　　(立括逐蔿邑大夫於是尹劉單甘鞏共殺佞夫景/王弗問焉澄曰象欲殺舜而舜封之為諸侯仁人)¶
<pb:KR1e0057_WYG_016-85b>¶
　　(之於弟蓋如此儋括為亂佞夫實不知謀而尹劉/諸人乃殺佞夫書王殺者罪王不能免其弟也)¶
　　王子瑕奔晉(范氏曰王子瑕不言出周無外也澄/按此言非也夫出者對入而言不幸)¶
　　(而出奔者他日可以再入瑕天王之子蓋亦與聞/乎儋招佞夫之謀括事敗而佞夫見殺瑕懼及禍)¶
　　(而奔晉瑕不能明為子事父之孝可自比於逆亂/之黨蓋逆子也奔以逃死而自絶於父有罪而奔)¶
　　(不可復入者也與王子/朝奔楚同故不言出)¶
　秋¶
　　七月¶
　　叔弓如宋¶
<pb:KR1e0057_WYG_016-86a>¶
　　葬宋共姬(穀無宋字○公羊傳曰外夫人不書葬/此何以書隠之也杜氏曰共姬從夫諡)¶
　　(也沙隨程氏曰伯姬有賢/行遇乎不幸故書之詳)¶
　　鄭良霄出奔許自許入于鄭(左傳曰二十九年鄭/伯有使公孫黑如楚)¶
　　(辭曰楚鄭方惡而使余往是殺余也伯有曰世行/也子晳曰可則往難則巳何世之有伯有将彊使)¶
　　(之子晳怒将伐伯有氏大夫和之鄭大夫盟于伯/有氏三十年鄭伯有耆酒為窟室而夜飲酒擊鐘)¶
　　(焉朝至未已朝者曰公焉在其人曰吾公在壑谷/皆自朝布路而罷既而朝則又将使子晳如楚歸)¶
　　(而飲酒子晳以駟氏之甲伐而焚之伯有奔雍梁/醒而後知之遂奔許鄭伯及其大夫盟于太宫盟)¶
　　(國人于師之梁之外伯有聞鄭人之盟己也怒聞/子皮之甲不與攻巳也喜曰子皮與我矣晨自墓)¶
<pb:KR1e0057_WYG_016-86b>¶
　　(門之瀆入因焉師頡介于襄庫以伐舊北門張氏/曰良霄之出公孫黑蓋有罪焉春秋舎公孫黑專)¶
　　(伐之罪而罪良霄何也伯有之所為有䘮家亡身/之道焉雖微公孫黒其能免於死乎既亡而不自)¶
　　(省又入伐君而大亂其國春秋於䘮國失家者皆/不書所逐之人以眀其身之有罪使有國有家者)¶
　　(兢兢自謹而求所以保也知所以反身自脩之道/則奔亡之禍逺矣胡氏曰不言復入者其位未絶)¶
　　(也若宋魚石若晉欒盈/去國三年位已絶矣)¶
　　鄭人殺良霄(左傳曰駟帶帥國人以伐之伯有死/於羊肆胡氏曰良霄自許襲鄭以伐)¶
　　(公門弗勝死不言殺其大夫/者非其大夫矣討賊之辭也)¶
　冬¶
<pb:KR1e0057_WYG_016-87a>¶
　　十月¶
　　葬蔡景公(呂氏曰許止蔡般皆以子弑父臣弑君/罪惡之極而二君皆書葬則是君弑賊)¶
　　(未討不書葬者/本無是説也)¶
　　晉人齊人宋人衛人鄭人曹人莒人邾人滕人薛¶
　　人杞人小邾人㑹于澶淵宋災故(左傳曰為宋災/故諸侯之大夫)¶
　　(㑹以謀歸宋財叔孫豹㑹晉趙武齊公孫蠆宋向/戌衛北宫佗鄭罕虎及小邾之大夫㑹于澶淵既)¶
　　(而無歸于宋澄按左傳所載魯晉齊宋衛鄭六國/之卿皆出㑹而經皆書人者蓋謀歸宋財由魯請)¶
　　(之晉故㑹諸侯既而諸侯各無歸宋財之意故魯/叔孫豹不復往而晉齊宋衛鄭五卿亦皆中止但)¶
<pb:KR1e0057_WYG_016-87b>¶
　　(遣㣲者往至澶淵以與七小國之大夫同㑹故經/書十二國之人而魯無人與㑹也張氏曰父子君)¶
　　(臣之變自文元年書楚商臣猶外裔之臣也及是/年蔡以中國之臣子為之而魯㑹其葬晉合諸侯)¶
　　(而所恤者宋之火災而已故於此章三致意焉上/書景公之葬下書為宋災而㑹然後舎大圖小輕)¶
　　(重失倫之罪見矣此比事屬辭之所以為春秋也/盟㑹之書其故者有二稷也澶淵也以稷考之則)¶
　　(澶淵之所貶非為宋財之無歸眀矣胡氏曰魯㑹/蔡景公之葬是不以世子般為賊也蔡弑君大變)¶
　　(也而不討宋有災小事也則合/十二國而歸其財可謂知務乎)¶
　　(經書月五書日一大衍厯正月壬辰大己亥冬至/二月壬戌小三月辛夘大四月辛酉小五月庚寅)¶
　　(大甲午五日六月庚申小七月己丑大八月己未/小九月戊子大十月戊午小十一月丁亥大十二)¶
<pb:KR1e0057_WYG_016-88a>¶
　　(月丁巳小長厯/甲午五月六日)¶
　三十有一年(己未景王三年○晉覇平十六○蔡靈/公般元年○曹武十三○衛襄二○鄭)¶
　　(簡二十四○陳哀二十七○杞文八○宋平三十/四○齊景六○秦景三十五○楚郟三○吳夷昧)¶
　　(二/)¶
　春¶
　　王正月¶
　夏¶
　　六月¶
<pb:KR1e0057_WYG_016-88b>¶
　　辛巳公薨于楚宫(左傳曰公作楚宫穆叔曰太誓/云民之所欲天必從之君欲楚)¶
　　(也夫故作其宫若不復適楚必死是宫也杜氏曰/適楚好其宫歸而作之不居先君之路寝而安所)¶
　　(樂失其/所矣)¶
　秋¶
　　九月¶
　　癸巳子野卒(左傳曰立胡女敬歸之子子野次于/季氏年毁也立敬歸之娣齊歸之子)¶
　　(公子稠穆叔不欲曰太子死有母弟則立之無則/立長年鈞擇賢義鈞則卜古之道也非適嗣何必)¶
　　(娣之子且是人也居䘮而不哀在慼而有嘉容是/謂不度不度之人鮮不為患若果立之必為季氏)¶
<pb:KR1e0057_WYG_016-89a>¶
　　(憂武子不聽卒立之比及葬三易衰衰衽如故衰/於是昭公十九年矣猶有童心是以知其不能終)¶
　　(也孫氏曰襄公太子未逾年之君也名未葬也/不薨不地降成君也杜氏曰不書葬未成君也)¶
　　已亥仲孫羯卒(左傳曰穆叔見孟孝伯語之曰趙/孟将死矣其語偷若趙孟死為政)¶
　　(者其韓子乎吾子盍與季孫言之可以樹善君子/也孝伯曰人生幾何誰能無偷朝不及夕将安用)¶
　　(樹穆叔出而告人曰孟孫将死矣吾語/諸趙孟之偷也而又甚焉孟孝伯卒)¶
　冬¶
　　十月¶
　　滕子來㑹葬(左傳曰滕成公来㑹葬惰而多涕子/服惠伯曰滕君将死矣怠於其位而)¶
<pb:KR1e0057_WYG_016-89b>¶
　　(哀已甚兆於死所矣能無從乎襄陵許氏曰先王/之制諸侯之䘮士弔大夫送葬滕子㑹葬非禮也)¶
　　癸酉葬我君襄公¶
　　十有一月¶
　　莒人弑其君密州(左傳曰莒犂比公生去疾及展/輿既立展輿又廢之犂比公虐)¶
　　(國人患之展輿因國人以攻莒子弑之乃立去疾/奔齊齊出也展輿吳出也陸氏曰據傳則展輿弑)¶
　　(其父不當不書恐傳是展輿因國人之攻莒子弑/之乃立誤以之為以字澄曰文十八年庶其之弑)¶
　　(澄已疑傳文之字誤/而知陸氏之説矣)¶
　　(經書月五書日四大衍厯正月丙戌大甲辰冬至/二月丙辰大三月丙戌小四月乙夘大五月乙酉)¶
<pb:KR1e0057_WYG_016-90a>¶
　　(小六月甲寅大辛巳二十八日七月甲申小八月/癸丑大九月癸未小癸巳十一日己亥十七日十)¶
　　(月壬子大癸酉二十二日十一月壬午小十二月/辛亥大長厯辛巳六月二十七日癸巳九月十二)¶
　　(日己亥十八日癸酉/在十月二十三日)¶
　¶
　¶
　¶
　¶
　¶
<pb:KR1e0057_WYG_016-90b>¶
　¶
　¶
　¶
　¶
　¶
　¶
　¶
　春秋纂言卷九¶
